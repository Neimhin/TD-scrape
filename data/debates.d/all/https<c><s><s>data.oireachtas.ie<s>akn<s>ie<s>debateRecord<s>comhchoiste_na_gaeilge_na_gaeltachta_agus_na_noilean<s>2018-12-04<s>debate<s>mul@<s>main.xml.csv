#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	0	Táimid tosaithe anois agus gabhaim buíochas le gach duine atá i láthair agus leis an Seanadóir. Níl ag teastáil ach cúpla nóiméad chun tús a chur leis an gcruinniú. Cuirim céad míle fáilte go háirithe roimh Dr. John Walsh ó Ollscoil na hÉireann, Gaillimh agus roimh Dr. Rosemary Day ó Choláiste Mhuire gan Smál, Ollscoil Luimnigh. Bhí na finnéithe os ár gcomhair bliain ó shin, an ea?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	1	Bhíomar anseo ar an gcéad lá de mhí na Bealtaine den bhliain seo.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	2	Fáilte ar ais. Táimid ag tnúth le torthaí móra ar an taighde a rinneadh. I dtosach ba mhaith liom a rá go bhfuil leithscéal faighte agam ón Teachta Pat The Cope Gallagher mar nach féidir leis a bheith anseo inniu. Maidir leis an Acht um Chlúmhilleadh, tá ráiteas le léamh anois amach agam. Ba mhaith liom a chur ar aird na bhfinnéithe de bhua alt 17(2)(l) den Acht um Chlúmhilleadh 2009, go bhfuil finnéithe faoi chosaint ag lánphribhléid maidir leis an bhfianaise a thabharfaidh siad don choiste seo. Má ordaíonn an coiste dóibh, ámh, éirí as fianaise a thabhairt i leith ní áirithe agus má leanann siad dá tabhairt amhlaidh, ní bheidh siad i dteideal dá éis sin ach pribhléid cháilithe i leith a gcuid fianaise. Ordaítear dóibh gan fianaise a thabhairt ach amháin fianaise a bhaineann le hábhar na n-imeachtaí seo, agus fiafraítear díobh cleachtadh parlaiminte a urramú nár chóir, más féidir, daoine ná eintiteas a cháineadh ná líomhaintí a dhéanamh ina n-aghaidh, ina ainm, ina hainm nó ina n-ainm ar shlí a bhféadfaí iad a aithint. Ba mhaith liom na finnéithe a chur ar an eolas freisin go ndéanfar na ráitis tionscnaimh seo a gcuirfear faoi bhráid an choiste a fhoilsiú ar shuíomh gréasáin an choiste tar éis an chruinnithe seo. Meabhraítear do chomhaltaí an cleachtadh parlaiminte atá ann le fada nár chóir dóibh tuairimí a thabhairt maidir le duine atá taobh amuigh de na Tithe nó maidir le hoifigeach ina ainm, nó ina hainm, ar shlí a bhféadfaí iad a aithint. Ní mór dom a rá go bhfuil sé i bhfad níos giorra i mBéarla ná i nGaeilge. Níl a fhios agam cén fáth go bhfuil sé chomh fada sin ach tá dualgas orm é a léamh amach. Gabhaim buíochas leis an Seanadóir.
#AliceMaryHiggins	unknown-#AliceMaryHiggins-party	unknown-#AliceMaryHiggins-dob	unknown-#AliceMaryHiggins-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	3	An féidir go mbeidh seans agam labhairt sa díospóireacht?
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	4	Iontach, a Sheanadóir. Táim buíoch díot.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	5	Tosóidh mé agus gabhaim buíochas leis an gcoiste as an gcuireadh a thabhairt dúinn teacht ar ais. Níl ann nach seacht mí ó bhíomar os comhair an choiste roimhe seo. Dá bhrí sin níl mórán athraithe ar an gcaoi ar chuireamar romhainn an obair a dhéanamh nó an mhodheolaíocht nó ag an gcúlra, ach tá cúpla athrú beag dearfach ar mhaith linn a chur os comhair na baill. Tá súil agam go bhfuair an coiste trí leathanach uainn d’achoimre den mhéid atá le rá agam. Mura bhfuil sé ag an gcoiste, tá cóipeanna agam anseo maidir leo a dhéanfaidh an scéal níos éasca agus níos sciobtha. Ó thaobh an taighde a rinneamar in 2017, bhí roinnt mhaith stáisiún nach raibh aon Ghaeilge á craoladh acu, ach nuair a chuamar ar ais chucu i mbliana, dúirt gach aon stáisiún go raibh roinnt Gaeilge á craoladh acu. Is toradh suntasach é sin, ní fheadar arb as a gcuid oibre féin nó ós rud é gur chuir an coiste cuireadh dúinn, ach tá daoine anois ar a n-airdeall maidir leis an nGaeilge agus tá feabhas éigin tagtha. Labhróidh Dr. Walsh níos mó faoi sin nuair a bheidh sé ag caint faoi na moltaí a eascraíonn as an obair a rinneamar. Táimid buíoch chomh maith do Chonradh na Gaeilge agus d'Ollscoil na hÉireann, Gaillimh, a thug €2,000 dúinn chun go rabhamar in ann cúntóir taighde a fhostú i mbliana. Bhí sé sin thar a bheith tábhachtach ó thaobh an obair a chur i gcrích. Maidir le huaireanta craolta, ar an meán, tá trí huaire agus 12 nóiméad de ghnáth-aschur le fáil ar na stáisiúin uilig in Éirinn. Clúdaíonn sé sin RTÉ, na cinn tráchtála neamhspleácha agus na cinn phobail. Nílimid ag breathnú ar leithéidí Raidió Rírá, Raidió na Life nó ar Raidió na Gaeltachta. Cé go bhfuil sé sin ábhairín níos mó ná mar a bhí, craoltar an chuid is mó de na cláir lasmuigh de na buaicamanna craolta, go háirithe na stáisiúin óige. Cé go molaimid go bhfuil an céatadán is mó Gaeilge á craobhscaoileadh acu sin, maidir le iRadio, ach go háirithe, craoltar iad sin ó 2 a.m. go dtí 6 a.m. Is dócha nach mbíonn an oiread sin de dhéagóirí ar chóir dóibh a bheith ag éisteacht le ceol ag an am sin. Glactar leis go mbíonn siad ina gcodladh. Nuair a thógtar iRadio as an meán, ciallaíonn sé sin go bhfuil níos lú againn. Cé go ndeirim arís go bhfuil na stáisiúin óige níos fearr ó thaobh na Gaeilge, tá na stáisiúin phobail san áireamh ansin freisin.Tá Wired FM i mo choláiste féin chun tosaigh, agus Flirt FM ina bhfuil Dr. Walsh chun tosaigh freisin, comhtharlú mar a tharlaíonn sé. Ó thaobh go leor de na cláir, áfach, ní cinn iad a dhéantar as an nua i gcás 12%. Tá stáisiún ar nós BEAT 102-103, Community Radio Youghal, Dundalk FM, Liffey Sound FM, Phoenix FM, Raidió Corca Baiscinn agus Ros FM, meascán iad siúd idir cinn phobail agus tráchtála a chraolann cláir a dhéantar in áiteanna eile. Beidh Dr. Walsh ag labhairt mar gheall air sin ó thaobh na moltaí de. Feictear dom nach bhfuil sé sin sách maith. Ba chóir go mbeadh pé clár a bheadh ag dul amach in aon teanga dhírithe ar na héisteoirí seachas gur gineadh é in áit éigin eile. Déanann formhór na stáisiún, caithfidh mé a rá, 50 as 57 díobh, a gcláir Ghaeilge nó dátheangacha iad féin, nó roinneann siad le stáisiúin atá gaolta leo. Tá go leor chains, mar a deirtear, anois ann, ar nós Spin Southwest agus Spin 103.8. Mar a deirim, tá gach stáisiún ag maíomh anois go bhfuil Gaeilge acu, agus fáiltímid roimhe sin. Tá ceithre stáisiún tráchtála nach bhfuil aon chlár Gaeilge nó dátheangach acu. Níl acu ach na giotaí beaga sin - inserts - a mhaireann 30 soicind nó nóiméad, agus is iad 98FM i mBaile Átha Cliath, C103 agus Cork's 96FM i gCorcaigh, agus ar ais go Baile Átha Cliath le Q102. Níl acu siúd ach giotaí beaga, trí nó ceithre bhabhta in aghaidh an lae, agus ciallaíonn sé sin go bhfuil easnamh mór ansin.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	6	An bhfuil siadsan ag rá go bhfuil Gaeilge ann?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	7	B'shin an Ghaeilge atá acu.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	8	Tá siad fós ag rá go ndéanfaidh siad iarracht le linn Sheachtain na Gaeilge agus Lá Fhéile Pádraig, go háirithe, ach nílimid buartha nó ag déanamh aon scéal nó úsáid acadúil as sin. Táimid ag caint ar ghnáthúsáid mar atá ag teastáil ó sheirbhís na meán cumarsáide má tá Gaeilge mhaith mar theanga chumarsáide ag daoine.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	9	Mar shoiléiriú, níl aon chlár nach bhfuil faic acu. Tá an méid atá ag roinnt clár an-bheag ar fad agus thar a bheith teoranta. Is é sin cúpla nóiméad in aghaidh na seachtaine. Tá rud éigin ann mar go bhfuil soláthar de shórt éigin ag gach stáisiún. Tá éagsúlacht mhór i gceist sa soláthar sin ó cheann go chéile.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	10	Tá éagsúlacht mhór ó thaobh caighdeán de freisin. Más rud é go dtagaimid go dtí beagnach an mhír anseo, baineann an mhórchuid le siamsaíocht i stíl na gclár agus na ngiotaí Gaeilge. Tá sé sin le feiceáil nó sonrach ó na teidil atá orthu: "Ceol agus Caint", "Craic agus Ceol", "Craic an Lae", "Aon Chraic". Níl mórán de fhreastal á dhéanamh ag stáisiún ar bith ar ghnáthriachtanais Gaeilgeoirí ná ar mhuintir na Gaeltachta nó ar dhaoine a labhraíonn Gaeilge go rialta nó sách rialta. Mar shampla ó thaobh cúrsaí nuachta agus soláthar nuachta de, craolann RTÉ Raidió 1 nuacht i nGaeilge gach aon lá. Craolann RTÉ Lyric giotaí gairide nuachta gach aon lá. Craolann RTÉ 2FM giotaí gairide nuachta ó Luan go hAoine. Níl nuacht laethúil Gaeilge le fáil ó aon stáisiún neamhspleách eile, bíodh sé ina stáisiún tráchtála nó pobail. Is é an t-uafás is mó a fheicimid, i ndáiríre, agus an chúis bhuairimh is mó dúinn ná maidir leis na contaetha a bhfuil Gaeltacht iontu. Tá seacht gcinn de chontaetha a bhfuil stáisiúin ag freastal ar cheantair Ghaeltachta. I gCorcaigh, níl clár iomlán Gaeilge ag C103 i gCorcaigh. Tá ag stáisiún Red FM agus tá roinnt nó lear maith ag Spin Southwest atá ag freastal ar an óige. I gCiarraí tá trí huaire an chloig in aghaidh na seachtaine ag Radio Kerry, agus clúdaíonn Spin Southwest, atá go maith, naoi n-uaire an chloig don aos óg. Clúdaíonn sé sin Gaeltacht Chiarraí. I nGaillimh, tá feabhas mór tagtha ar Galway Bay FM. Ní raibh tada aige anuraidh agus i mbliana tá 1.5% den soláthar aige as Gaeilge. Mar a dúirt mé, tá go leor soláthair ag iRadio ach é i rith na hoíche. Maidir le Maigh Eo, tá trí huaire agus 15 nóiméad aige agus arís ag Midwest Radio, agus arís tá iRadio ar fáil ann freisin. I nDún na nGall, tá trí huaire agus breis agus leathuair a chloig ag Highland Radio ann. B'shin timpeall 2% den aschur seachtainiúil. Maidir le Ocean FM, tá níos lú ná 0.25 % d'aschur i nGaeilge aige, is é sin níos lú na 1%. I gContae na Mí, tá 2.43 uair a chloig ag LMFM ansin. I bPort Láirge tá dhá stáisiún: WLR, ceann logánta, a bhfuil níos lú ná 0.25% aige, agus BEAT 103-104, a chraolann don aos óg, a bhfuil 2.7% aige. Tá brón orm faoi na staitisticí ar fad a thabhairt amach chomh sciobtha sin, ach táim ag iarraidh dul ar aghaidh go dtí an méid a bheidh le rá ag Dr. Walsh faoi na rudaí a eascraíonn as seo agus na moltaí atá againn don choiste agus do ghrúpaí eile.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	11	Tá go maith.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	12	Gabhaim buíochas leis an Dr. Day agus tá na sonraí go léir istigh anseo ar aon nós.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	13	Labhróidh mise anois mar gheall ar na moltaí. Tá ceithre shaghas moltaí againn: moltaí a bhaineann leis an gcoiste, le lucht déanta dlí, agus leis na reachtóirí; cinn a bhaineann leis an rialtóir, Údarás Craolacháin na hÉireann; cinn a bhaineann leis na stáisiúin; agus cinn a bhaineann le pobal na Gaeilge agus le heagraíochtaí Gaeilge. Ar dtús, táimid ag moladh gur cheart soiléiriú a dhéanamh ar na forálacha san Acht Craolacháin mar gheall ar chláir Ghaeilge ar stáisiúin raidió na tíre mar tá siad doiléir. Níl sé soiléir cad leis a bhfuiltear ag súil. Tá an t-eolas atá sa reachtaíocht doiléir agus míchruinn. Clúdaíonn alt 66(2) gnáth stáisiúin na tíre. Níl i gceist ansin ach go mbeadh aird ag Údarás Craolacháin na hÉireann ar an nGaeilge nuair a bheidh ceadúnas á bhronnadh. Tá sé sin an-doiléir. In alt 66(3), tá aird le bheith ag Údarás Craolacháin na hÉireann ar chur chun cinn agus ar bhuanú na Gaeilge mar theanga an phobail. Tá sé sin níos déine, ach mar sin féin, tá sé doiléir. Cad is brí le haird a bheith ag Údarás Craolacháin na hÉireann ar na rudaí sin? D'fhéadfadh Údarás Craolacháin na hÉireann a rá go bhfuil aird aige air ach nach bhfuil aon rud trom dáiríre á éileamh aige. Tá gá le soiléiriú agus leasú sa reachtaíocht. Is don rialtóir, Údarás Craolacháin na hÉireann, an dara mholadh. Caithfimid fáiltiú ar dtús roimh an bplean don Ghaeilge atá á réiteach ag Údarás Craolacháin na hÉireann, agus tá dréachtphlean gnímh foilsithe. Iarradh ormsa eolas nó freagra a chur chuige mar gheall air sin. Tá an plean á ullmhú agus beidh sé amuigh roimh dheireadh na bliana. Fáiltímid roimhe sin agus d'fhéadfaí cuid dár moltaí a chur san áireamh. Táimid ag iarraidh, áfach, go ndéanfaí dhá rud go práinneach, is iad sin, an t-oifigeach Gaeilge - is é sin an post sin - agus an coiste comhairleach a bhíodh ann don Ghaeilge a athbhunú. Tá sé ráite ag cuid mhaith de na stáisiúin linn go mbíodh go leor tacaíochta acu deich mbliana ó shin nuair a bhíodh oifigeach Gaeilge ann, ach nuair a cuireadh deireadh leis an bpost sin, go bhfuil sé, ar shaghas éigin, caillte, go bhfuil níos mó tacaíochta ag teastáil uathu, agus go dteastaíonn oifigeach arís a dhéanfadh comhordú ar an rud. Táimid ag rá freisin gur gá díriú ar chláir do dhaoine óga. Ag an am céanna, ó thaobh an dá shaghas éisteoir atá ann, is iad sin daoine líofa, bíodh siad sa Ghaeltacht nó in áiteanna eile, agus daoine a bhfuil cúpla focal acu agus atá báúil don teanga, ní féidir caitheamh leis an dá ghrúpa ar an tslí chéanna. Tá difríochtaí idir an dá ghrúpa, is iad sin an mórphobal atá báúil agus fabhrach agus an mionlach atá líofa, agus is gá freastal orthu ar shlite éagsúla. Is é an tríú moladh atá againn, agus is do na stáisiúin atá sé, agus luaigh Dr. Day é cheana, ná gur cheart go mbeadh sprioc ag gach stáisiún cláir dá chuid féin a dhéanamh seachas a bheith ag athchraoladh nó ag athchúrsáil cláir ó áiteanna eile. Ba cheart go mbeadh na cláir oiriúnach dá n-éisteoirí. Is gá sprioc éigin a leagan síos maidir le níos mó cláir a bheith á gcraoladh ann le linn buaicamanna nó ar laghad nach mbeadh cláir ag dul amach i lár na hoíche amháin. Cuirimid an cheist an bhfuil gá le cuóta sa reachtaíocht maidir leis na stáisiúin Ghaeltachta. Tuigimid go mbeadh deacrachtaí praiticiúla lena leithéid agus is dóigh linn gur cheart é sin a phlé. Ar deireadh, tá moladh againn do na heagraíochtaí Gaeilge agus do phobal na Gaeilge, agus meabhraímid don choiste gur baineadh amach na héachtaí móra ó thaobh na meáin chumarsáide sa Ghaeilge mar thoradh ar fheachtais. Bhí feachtas ann ar son Raidió na Gaeltachta, ar son Raidió na Life agus ar son TG4. Teastaíonn feachtas anois, dar linn, ó thaobh na Gaeilge i gcúrsaí craoltóireachta trí chéile, go háirithe sa raidió mar atá déanta againne.Mar sin, is gá do na heagraíochtaí stocaireacht a dhéanamh go leanúnach chun an sprioc seo a bhaint amach. Is gá do na heagraíochtaí agus don phobal na stáisiúin a spreagadh nuair a dhéanann siad go maith. Uaireanta déanann siad go maith. Tá samplaí againn do chláir den scoth in áiteanna. Is gá tógáil air sin. Is tionscnamh fadtéarmach é, mar a dúramar. Tá súil againn leanúint ar aghaidh leis an tríú céim má fhaighimid maoiniú chuige. Taighde cáilíochtúil a bheadh ann sa tríú céim den taighde. Beimid ag dul isteach sna stáisiúin agus ag labhairt le bainisteoirí agus le craoltóirí chun féachaint cad iad na dúshláin agus na deiseanna a bhaineann le craoltóireacht trí mheán na Gaelainne. Gabhaim míle buíochas leis an gCathaoirleach agus leis na baill.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	14	Gabhaim míle buíochas le Dr. Walsh agus Dr. Day. Ní féidir moltaí níos soiléire a bheith curtha os ár gcomhair. Beidh ceisteanna anois ó na baill ach, ar dtús, an gcuirfidh na finnéithe an taighde seo i gcomhthéacs? Seo é a ndara uair os ár gcomhair. Ar eagla na heagla go bhfuil dearmad déanta againn nó ag na daoine atá ag éisteacht, an bhféadfaí an taighde a chur i gcomhthéacs?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	15	Thuigeamar go raibh na forálacha agus an reachtaíocht ann agus go raibh rudaí mar gheall ar an nGaelainn doiléir sa reachtaíocht, ach ní raibh aon eolas cuimsitheach iomlán againn mar gheall ar cad go díreach a bhí ar siúl. Mar sin, shocraíomar anuraidh go dtosóimis ag dul tríd gach aon stáisiúin sa tír, ceann ar cheann, chun a fháil amach cad go díreach a bhí ar siúl acu. Ní raibh sé furasta teacht ar an eolas seo. Ba dheacair é. Fuaireamar ráta freagartha 90% anuraidh ach fuaireamar ráta freagartha 100% i mbliana, is dócha de bharr na poiblíochta a fuaireamar i mí na Bealtaine. Ní raibh cuid de na stáisiúin sásta leis an bpoiblíocht toisc nach raibh siad sásta leis an léiriú a thug sé orthu féin, nó toisc gur léirigh sé go raibh easnaimh ann. Tá sé neamhchoitianta in aon taighde freagra iomlán 100% a fháil. Clúdaíonn an taighde a bhaineann le 2018 an tréimhse ó Eanáir go dtí an tsamhraidh. Is féidir linn a rá go bhfuil sé an-chruinn ar fad, go bhfuil an t-eolas iomlán ann, agus go bhfuil gach aon stáisiún i gceist. B'shin an spreagadh a bhí againn - an bhearna san eolas a líonadh.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	16	Táimid ag déanamh aighneacht chomh maith mar gur bhraitheamar go pearsanta mar Ghaeilgeoirí nach raibh dóthain Gaeilge ar na haerthonnta ach ní rabhamar in ann é a chruthú. Chuireamar romhainn é sin a chruthú agus tá sé cruthaithe againn anois faoi dhó. Tá rudaí ag teacht as an taighde a dhéanamh an dara huair a thugann dóchas beag dúinn. Toisc an phoiblíocht a tháinig i ndiaidh an chéad tuairisc a fhoilsiú, tá gach aon stáisiún anois ag caint ar an nGaeilge a chur ar a sceideal. Tá siad ag déanamh iarrachta agus tá siad sásta muid a fhreagairt, rud nach raibh fíor sa chéad áit. Is é an léamh atá againn air ná go gciallaíonn sé sin nach raibh na stáisiúin leisciúil nó naimhdeach ó thaobh na Gaeilge, ach nár cuireadh aon cheist fúithi orthu le beagnach 30 bliain. Nuair a eisíodh na ceadúnais an chéad lá in 1988, bhí naoi stáisiún ar an aer. Bhí siad ag déanamh iarrachta níos fearr ag an am. Tá sé fós sna conarthaí atá acu go ngeallann siad céard a dhéanfaidh siad ó thaobh na Gaeilge de, ach nuair nach raibh éinne ag teacht ar ais chucu agus ag cur ceist faoin easpa Gaeilge ar an raidió nó ag rá gur b'fhearr leo níos mó nó gur maith an rud é Gaeilge a chloisteáil ar na haerthonnta, d'fhág siad go Raidió na Gaeltachta agus leithéidí Raidió na Life é. Dar linn, níl sé sin sách maith. Ceann de na moltaí a bhí againn agus a phléamar an uair dheireanach a bhíomar os comhair an choiste ná moladh a bhí ag an Teachta Peadar Tóibín faoi Acht nua a chumadh. Moladh eile a bhí ag an gcoiste dúinn a bhíomar thar a bheith sásta leis ná go mbunófar stáisiún nua Gaeilge a bheadh dírithe ar an óige. Ó shin, bhíomar ag caint le go leor daoine mar gheall air sin, ní mar thaighde ach ag caint faoi mar smaoineamh. Gabhaim buíochas leis an Ollamh Máirín Nic Eoin ó Dhroim Conrach. Chuir sí os ár gcomhair, agus bhí an ceart aici, go bhfuil an t-aos óg ag imeacht ón raidió agus ón teilifís go mór. Is dóigh linn go bhfuil an deis anois againn seanmheáin leithéidí an raidió a bhunú, ach go mbeadh sé níos mó ná sin. Bheadh an locus, an institiúid, nó an eagraíocht raidió ann agus, mar atá á dhéanamh ag gach aon stáisiún raidió agus teilifíse faoi láthair, go mbeadh sé ar an Idirlíon, ar Twitter, ar Snapchat nó ar pé rud a thiocfaidh i ndiaidh na rudaí sin, mar tá sé ag athrú ó bhliain go bliain. Bheadh treise agus neart ann dá mbunófar an stáisiún raidió go dleathach agus i gceart, leis an maoiniú a theastaíonn, chun guth na n-óg le cloisteáil. D'fhéadfaí tógáil air sin. Níl an raidió chun imeacht amach is amach, ach tá sé ag athrú. Tá an t-aos óg imithe cuid mhaith go stáisiúin cheoil ar nós iRadio agus Spin FM, mar a fheicimid, ach go hardáin eile chomh maith. Is gá dúinn a bheith airdeallach faoi sin chomh maith. Táimid ag tógáil ar na moltaí agus ag caint le daoine mar gheall ar cad is féidir a bhaint amach, ach teastaíonn cabhair ó ceithre réimse. Ba chóir go mbeadh, más féidir in aon chóir, na baill, mar achtóirí, ag leasú an Achta nó ag dréachtú Acht nua. Ba chóir go mbeadh an rialtóir, Údarás Craolacháin na hÉireann - is ball mé den údarás sin - ag obair air. Tá an dréachtphlean don Ghaeilge le foilsiú againn roimh an Nollaig. Tá an dréacht agam anseo agus tá rudaí maithe ann. Mar a dúirt Dr. Walsh, tá pobal na Gaeilge tábhachtach maidir leis na stáisiúin. Mura bhfuil an t-éileamh ag teacht ón bpobal sin, ní fiú aon rud a chur ar fáil. Ba rud maith é dá mbeadh na ceithre réimse ag teacht le chéile ag áiteamh agus ag iarraidh rud éigin fíormhaith a bhunú ar bhonn ceart, íoctha, agus Stáit, seachas ar bhonn deonach mar atá á dhéanamh go minic.
#AengusOSnodaighSF	unknown-#AengusOSnodaighSF-party	unknown-#AengusOSnodaighSF-dob	unknown-#AengusOSnodaighSF-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	17	Gabhaim buíochas le Dr. Walsh agus Dr. Day. Ní raibh mé anseo nuair a bhí siad os comhair an choiste roimhe. Tá éacht déanta acu. Is trua liom na torthaí ach d'aithin mé an méid atá iontu thar na blianta. Conas is féidir linn pobal na Gaeilge a ghríosú chun éileamh a dhéanamh ar chraoltóireacht as Gaeilge? Is ceann de na fadhbanna é sin. Mar a dúirt Dr. Walsh, mura bhfuilimid á lorg agus mura bhfuil feachtas ann, ní thiocfaidh sé. Chonaic muid thar na blianta gur éirigh le feachtais. Bhí an méid a dúirt Dr. Day spéisiúil. Dúirt sí nach bhfuil naimhdeas ann sna stáisiúin seo agus gur cheap siad go raibh siad ag déanamh a ndícheall. B'fhéidir go bhfuil mearbhall orm mar nílim ach ag tabhairt sracfhéachaint air sin. Tá 168 uair an chloig sa tseachtain. Bhí mé ag féachaint ar an méid Gaeilge atá ar stáisiúin raidió RTÉ. Tá sé scannalach amach is amach go bhfuil níos lú uaire orthu ná ar na stáisiúin eile. Glacann muidne i gcoitinne go bhfuil róil bhreise ag stáisiúin an Stáit chun an Ghaeilge a chur chun cinn. Is léiriú é seo go bhfuil ag teip ar RTÉ. Mura bhfuil eagraíocht a bhfuil smacht éigin ag an Stát air sásta an Ghaeilge a chur chun cinn, beimid ag tromaíocht ar na stáisiúin eile. Ba chóir an dá rud a dhéanamh. Is figiúr scannalach é sin. Conas a oibríonn na finnéithe amach an líon Gaeilge atá ar chlár? Níl ann i roinnt chlár raidió ach ceol. Idir amhráin bíonn focal nó dhó faoin gceol. Bheadh stáisiún ag rá go bhfuil clár Gaeilge acu ach b'fhéidir nach bhfuil ach deich n-abairt nó 20 abairt ann. Bheadh cláir eile ann ar a mbeadh díospóireachtaí ann. Bheadh uair an chloig ceart de chomhrá as Gaeilge orthu siúd. Níl mé ag tromaíocht ar na cláir sin. Ar a laghad tá siad ann. Tá díospóireacht ann ó thaobh an cheoil. Bíonn cur i láthair na gcairteacha as Gaeilge ar cheann de na stáisiúin is mó a éistim leis. Bíonn sé iontach é a chloisteáil mar ní chuireann sé amach nó isteach ar na daoine óga má bhíonn sé as Gaeilge nó as Béarla. Níl siad ach ag éisteacht leis an gceol. Glacaim leis go dtagann na figiúirí sin ó na stáisiúin féin.Bheadh sé beagnach dodhéanta figiúirí eile a bhailiú. Insíonn na stáisiúin gurb é sin an méid atá á dhéanamh acu. Tá sé go maith go bhfuil an oiread sin sásta é a admháil cé chomh beag is atá sé, nó cé chomh mór is a shíleann siadsan go bhfuil sé. Luaigh Dr. Walsh an dara céim agus an tríú céim. Cad go díreach a bheadh i gceist sa tríú céim? Cén costas a ghabhfaidh leis? Cén acmhainní breise a bheadh á dteastáil chun é sin a dhéanamh? Fágfaidh mé ansin é. Más gá, tiocfaidh mé ar ais.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	18	Gabhaim buíochas leis an Teachta as a cheisteanna. Labhróidh mé ar an tríú ceist ar dtús. An rud a bhí i gceist againn leis an tríú céim ná, seachas níos mó staitisticí a bhailiú, mar ní dóigh liom go mbeadh aon athrú orthu, dul isteach san oiread de na stáisiúin agus is féidir, nó b'fhéidir i roinnt stáisiún samplacha ó gach aon earnáil - an earnáil phobail, an earnáil tráchtála, agus an earnáil seirbhíse poiblí - chun labhairt le bainisteoirí, craoltóirí agus na daoine atá i gceannas chun féachaint cad iad na deacrachtaí a chaíonn siad ó thaobh sholáthar clár Gaeilge. Labhair muid leo ar fad agus ghlacamar nótaí de na comhráite. Ba é an rud a tharla ar an bhfón go minic ná go raibh frustrachas le brath. Bhí daoine beagáinín caillte. Bhraitheamar go raibh daoine a rabhamar ag plé leo dearfach tríd is tríd, ach ní raibh treoir ná tacaíocht acu. Mar sin ba mhaith liom a fháil amach cén tacaíocht go díreach a theastaíonn. Bainfidh an taighde sin le dul isteach ag labhairt. Maidir leis na hacmhainní a theastaíonn, is deacair praghas a chur air ach teastaíonn cúntóir taighde. Bhí cúntóir againn, Dr. Philip Fogarty. Tá a ainm ar chlúdach na tuarascála. Bhí sé ag cabhrú linn, ach toisc go raibh an tacaíocht a fuaireamar thar a bheith beag agus an-teoranta ar fad, ní raibh sé againn ach tamaillín beag.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	19	Más féidir liom cur leis sin, bhí an chéad cheist a chuir an Teachta maidir le conas a bhí a fhios againn cén cineál clár a bhí i gceist. Bhí sé an-doiléir agus nílimid in ann a mhaíomh go bhfuilimid cruinn ó thaobh sin de mar nach rabhamar in ann ach dul chuig na suímh Idirlín an chéad lá agus ansin a scríobh chuig gach aon stáisiúin le cad a chonaic muid ar a sceideal agus a fhiafraí an raibh sé sin fíor. Tháinig siad ar ais ag rá go raibh breis acu, go raibh sé seo agus sé siúd acu. Ní raibh d'acmhainn againn éisteacht le gach aon stáisiún. Nílimid ag rá sa tuairisc, ná sa cheann ó anuraidh ach oiread, go bhfuil a fhios againn nuair a deirimid go bhfuil cláir dhátheangach ann. Táimid ag glacadh leis an rud a dúirt na stáisiúin linn. Díreach mar a dúirt an Teachta, tá an-difríocht idir a leithéid de chlár atá ag Near FM i dtuaisceart na cathrach, ar a bhfuil "Ar Muin na Muice", clár irise ar a bhfuil go leor cainte, ag dul amach go laethúil, agus leithéidí na gcairteanna agus an cheoil a bhíonn á gcur amach i rith na hoíche ar a bhfuil duine ag rá "agus anois beidh" idir traiceanna. Is féidir linn a rá ó bheith ag breathnú ar na suímh Idirlín agus ón aschur a fuaireamar ó na stáisiúin nach bhfuil mórán de na cláir dhíospóireachta sin ar siúl. Níl mórán cláir fhaisnéise ach oiread. Ní dóigh liom go bhfuaireamar aon cheann leanúnach. Níl aon cheann infheistíochta nó nuachta ann. Níl aon drámaíocht ar siúl. Níl aon rud a bhfuil téagar ag baint leis. B'fhéidir go mbaineann sé sin leis an aois atá againn ar fad sa seomra, ach ag an am céanna níl mórán cainte i gceist. Bíonn na teidil ar nós "Ceol agus Craic" agus "Caint agus Craic". Bíonn dlúthbhaint ag na cláir le ceol traidisiúnta. Níl tada againn in aghaidh ceoil thraidisiúnta, is breá liom féin é, ach is steiréitíopa cultúrtha é sin. Samhlaítear an Ghaeilge leis an seanaimsir nó le cleachtais cultúrtha ar nós spórt agus ceoil de chineál faoi leith. Ní bhraitear gur teanga bheo í an teanga agus go bhfuil sé de cheart ag daoine gach riachtanas cumarsáide a chomhlíonadh ar na haerthonnta mar atá ag Béarlóirí. Is chuige sin atáimid i ndáiríre.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	20	Aithnímid chomh maith go bhfuil fadhb le cláir RTÉ. Caithfidh an coiste labhairt leis ach is cosúil go bhfuil RTÉ ag féachaint ar Raidió na Gaeltachta agus an uair an chloig a bhfuil siad in ainm is a bheith ag tabhairt do TG4 mar chomhlíonadh a ndualgas. Ní dhéanann RTÉ Radio 1 aon bhunchlár bunúsach níos mó. Tá an nuacht aige agus ansin uair an chloig de chláir Raidió na Gaeltachta a théann amach oíche Dé Sathairn. Sin uair amháin in aghaidh na seachtaine. Bhí tráth ann nuair a bhíodh níos mó ar Raidió 1. Caímid an titim sin go leanúnach. Nuair a bunaíodh na meáin iomlán Gaeilge, ar nós Raidió na Gaeltachta agus TG4, tháinig titim ar sheirbhísí eile RTÉ. Tá na forálacha seo san áit in ainm is a bheith ag cinntiú go bhfanfaidh an Ghaelainn i gcluasa agus i súile an phobail go ginearálta seachas a bheith imeallaithe i sainsheirbhísí speisialta. Ba chóir go mbeidh láithreacht agus áit aici fós i ngnáthsheirbhísí na tíre a n-éistíonn an chuid is mó den phobal leo. Bímis macánta, níl mórán lucht éisteachta ná lucht féachana ag Raidió na Gaeltachta ná ag TG4 dá fheabhas iad. Mar sin, is dóigh liom go bhfuil ceisteanna le cur cinnte. Tá forálacha eile a bhaineann le RTÉ atá níos déine. Tá sé in ainm is a bheith ag déanamh an-chuid rudaí. Tá freagracht níos mó air ó thaobh an dlí ná mar atá ar na stáisiúin tráchtála agus phobail. Mar sin is cinnte go bhfuil ceist anseo.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	21	Chomh maith leis sin, d'fhoilsigh RTÉ plean nó straitéis don Ghaeilge thart ar trí bliana ó shin. Ní fheicimid an toradh sa taighde a dheineamar féin. N'fheadar an bhfuil pleananna fós á ndéanamh nó an bhfuil obair á déanamh nár chualamar faoi fós, ach tuigimid go bhfuil an té a bhí i mbun na hoibre sin agus i mbun an phlean sin aistrithe siar go Gaillimh do réimse eile uile in Údarás na Gaeltachta. B'fhiú an cheist a chur, cé mhéad duine atá ag obair in RTÉ ar chláir Ghaeilge a thionscnaimh agus a chraoladh ar na trí stáisiúin raidió Béarla atá aige. Ní mhaith liom é sin a rá ach tá sé ráite agam le stáisiúin Béarla agus Gaeilge. Cé mhéad duine atá ag obair ann? An bhfuil siad ag cloí leis an straitéis? An bhfuil an straitéis sin á chur i gcríoch acu? Cé atá freagrach as? Déarfainn go mbeadh toradh suntasach as sin.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	22	Chomh maith, tá taighde nach bhfuil déanta againn ach gur fiú é a dhéanamh. Tá forálacha nó míreanna sa reachtaíocht a chlúdaíonn seirbhísí teilifíse. Is fiú go mór ceisteanna a chur mar gheall air sin chomh maith mar tá dualgais ar chraoltóirí teilifíse chomh maith. Dár ndóigh tá TG4 ann, ach tá RTÉ agus Virgin Media ann chomh maith. Tá dualgais ar sheirbhísí teilifíse atá ag craoladh in Éirinn faoi alt 70 den Acht Craolacháin, 2009. Níl an taighde seo déanta againn ach bheadh sé suimiúil an cheist sin a fhiosrú.
#AindriasMoynihan	unknown-#AindriasMoynihan-party	unknown-#AindriasMoynihan-dob	unknown-#AindriasMoynihan-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	23	Gabhaim buíochas leis na finnéithe as filleadh ar ais anseo agus as an eolas breise. Táim chun dul ar treo ábhairín difriúil más féidir. Tá an-chuid eolais bailithe ag na finnéithe ó shin. Tá sé go hiontach a chloisteáil go bhfuil Gaolainn ar gach stáisiún. Sin an píosa dearfach. Tuigim ó na finnéithe go bhfuil na leibhéil an-éagsúil. Tá conarthaí difriúla nó ceadúnais difriúla ag na comhlachtaí seo. An bhfuil riachtanais difriúla sna conarthaí sin maidir le Gaolainn a chur ar fáil? An bhfuil a fhios ag na finnéithe an bhfuil na comhlachtaí ag comhlíonadh na riachtanais sin atá leagtha síos dóibh anois nuair atá Gaolainn éigin á cur ar fáil acu? An tic sa bhosca amháin é? An bhfuil éinne fós ag sárú na riachtanais sin? Tá roinnt chlár agus stáisiún éagsúla luaite ag Dr. Walsh agus Dr. Day. An bhfuil aon stáisiún ag seasamh amach mar dhea-shampla a bhfuil iarracht faoi leith á déanamh aige? B'fhéidir go bhféadfaimis féachaint i dtreo a leithéide. Má tá a leithéid de shampla ann, cad go díreach atá ar siúl aige? Tuigim go raibh na finnéithe i dteagmháil leis na stáisiúin éagsúla go léir, b'fhéidir ar an teileafón nó b'fhéidir gur thug siad cuairt orthu.Le linn na teagmhála sin, an raibh na finnéithe ag fiafraí orthu mar gheall ar an bplean a bhí acu chun cúrsaí Gaolainne a chur chun cinn nó ag iarraidh a fháil amach cad é go díreach an bhunlíne anois? An rud is tábhachtaí ná go gcaithfear éileamh a bheith ann ón bpobal, agus tá sé soiléir go bhfuil na Gaeilgeoirí ann, go bhfuilimid scaipthe ar fud na tíre agus go bhfuil an margadh ann. An bhfuil aon tuairim ag na finnéithe conas a bhfuil na comhlachtaí sin ag tomhas an margadh? Má táimid chun brú a chur orthu, cá bhfuil na cnaipí chun brú? An bhfuil siad ag fanacht le daoine chun glaoch isteach chun greim a fháil air, mar a deirtear, nó an bhfuil siad ag breathnú ar an census chun tuairim a fháil ar cad é líon na nGaeilgeoirí sa cheantar? Ar labhair na finnéithe leo mar gheall air sin? Ba mhaith liom soiléireacht a fháil mar gheall ar oifigeach Gaolainn a bheith ar fáil. Cén eagraíocht a luadh na finnéithe mar gheall air sin?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	24	Tá go leor ceisteanna ansin agus tá súil agam go bhfreagróidh mé iad ar fad, agus mura bhfreagraíonn, cuir meabhrú orm arís mar bhí mé ag iarraidh nótaí a ghlacadh. Tagraím do na gealltanais a thugann gach stáisiún faoin Ghaeilge agus an fhreagracht atá orthu. Athraíonn sé sin ó stáisiún go stáisiún, agus is sin rud ar chóir a bheith ar eolas agam sular thosaigh mé ar an obair, ach chuir sé ionadh orm gur mar sin atá. Cuireann stáisiún isteach ar cheadúnas agus má éiríonn leo, socraíonn siad conradh idir iad féin agus an coiste a bhronnann conarthaí ar stáisiúin, an tÚdarás Craolacháin na hÉireann. Bíonn dréachtchonradh ansin agus geallann an stáisiún cad a dhéanfaidh sé ó thaobh cúrsaí nuachta, ó thaobh ceol na hÉireann agus ó thaobh cúrsaí teanga de. Tá cuóta i gceist ó thaobh nuacht, cúrsaí reatha agus ceol a chumtar nó a chastar in Éirinn, ach níl aon chuóta ann don Ghaeilge. Na cinn is sine, chonaic mé go raibh níos mó á ofráil acu. Cé nach bhfuil sé seo scagtha go cruinn agam, tá obair tosaithe agam air. Bhreathnaigh mé ar na conarthaí ar fad agus ar an ráiteas faoin nGaeilge a rinne gach stáisiún. Is ansin a dúirt go leor acu go raibh rudaí níos fearr blianta ó shin ach go bhfáilteoidís roimh oifigeach forbartha Gaeilge a bhíodh ann agus roimh an chomhchoiste agus go mbeidís sásta comhoibriú le hÚdarás Craolacháin na hÉireann dá mbeadh aon scéal eile ann. Ní raibh siad ag cur an milleán ar Údarás Craolacháin na hÉireann ach ag rá go ndéanfaidís níos mó dá bhfaighidís cabhair. Braitheann sé go hiomlán ar an stáisiún féin. Níl aon rud sa reachtaíocht a leagan amach an méid is gá-----
#AindriasMoynihan	unknown-#AindriasMoynihan-party	unknown-#AindriasMoynihan-dob	unknown-#AindriasMoynihan-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	25	An é sin le rá leis na conarthaí éagsúla atá ann go gcuirfidís rud éigin fuzzy síos faoi céard a chuirfidís ar fáil nó an bhfuil uimhir, líne nó rud cinnte ann sna conarthaí?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	26	Ní luann siad cé mhéad uaireanta, ach ar an mórchuid deir siad go ndéanfaidh siad cláir a chraoladh agus go ndéanfaidh siad cláir dátheangacha agus cláir a bheidh siamsaíocht ag baint leo agus mar sin de. Is féidir le hÚdarás Craolacháin na hÉireann monatóireacht a dhéanamh air sin agus go bliantúil tagann na figiúirí ar ais faoin méid a deir na stáisiúin a dhéanann siad. Tá ráiteas sa dréachtphlean ag Údarás Craolacháin na hÉireann go bhfuil sé chun an monatóireacht seo a dhéanamh ar chúrsaí na Gaeilge agus go bhfeicfidh sé cé chomh maith atá ag éirí leis an bplean agus an bhfuil aon éifeacht aige ar na stáisiúin. Ar bhealach, tugann sé seo freagra ar an gceist dheireanach a chuir an Teachta mar gheall ar an oifigeach Gaeilge a bhíodh ann. Ag dul siar go 1998, bhí tionscnamh an-mhaith ag Foras na Gaeilge, nó Bord na Gaeilge a bhí ann ag an am, agus ag an Independent Radio and Television Commission, IRTC, mar a bhí ann ag an am, agus idir an dá eagras, d'íoc siad as oifigeach Gaeilge a fhostú ar feadh bliain go leith nó dhá bhliain. Rinne an bhean a bhí i mbun, Lisa Ní Choisdealbha, sár obair ag caint leis na bainisteoirí agus na craoltóirí. Chuir siad cúrsaí traenála ar siúl agus d'eagraigh siad cúpla seisiún nuair a tháinig craoltóirí le chéile chun smaointe a phlé agus chun a bheith níos cruthaithí. In eascairt an post mar oifigeach Gaeilge, tháinig an comhchoiste a bhunaíodh an t-am sin. Thóg Foras na Gaeilge agus Údarás Craolacháin na hÉireann mar a bhí ann ag an am, na heagrais Gaeilge le chéile, is iad sin Comhdháil Náisiúnta na Gaeilge, Glór na nGael, Conradh na Gaeilge agus cúpla grúpa eile ar nós Raidió na Life. Mar a tharla, bhí mise ar an gcoiste cé nár chuimhin liom go díreach cén fáth. Ceann de na rudaí is mó a bhrú muid chun cinn ná go mbeadh duine ann seachas coiste. Tá coiste go maith ach bíonn obair eile le déanamh ag gach aon bhall den choiste. Dá mbeadh duine buan ceaptha, bheinn an-sásta. Chuir an Teachta ceist ag fiafraí ar chuireamar aon cheist faoi phlean. Ní hé nár rith sé linn ach, faraor, ní raibh d'acmhainn againn ná an t-am againn é a dhéanamh. Táimid ag iarraidh tabhairt faoin taighde don bhliain seo chugainn agus bhíomar ag smaoineamh ar trí chuid a bheith sa taighde. Ba mhaith linn an comhaireamh a dhéanamh arís agus é a dhéanamh chomh sciobtha agus is féidir le go mbeimis in ann a rá bliain in aghaidh bliana go bhfuil cúrsaí níos fearr. Tá súil agam go mbeimid in ann é sin a rá arís fad agus atá a fhios ag daoine sa stáisiún go bhfuil duine éigin ag faire orthu agus ag cur na ceisteanna. An rud is spéisiúla a luaigh Dr. Walsh ná agallamh a dhéanamh ar bhainisteoirí agus ar chraoltóirí agus dá bhféadfaimis é sin a dhéanamh ar bhonn sách leathan, d'fhéadfaimis labhairt faoi phlean. Chomh maith leis sin, ba mhaith liom go mbeadh roinnt éisteachta le déanamh ar na cláir le go mbeimis in ann a rá go raibh caint sa chlár, seachas just ainm dátheangach a bheith air. Tagraím don cheist ag fiafraí an mbeadh an comhchoiste athbhunaithe le hoifigeach Gaeilge ann. B'fhéidir go bhféadfaimis comhoibriú leis an gcoiste agus leis an duine sin, go bhféadfaimis oibriú leis na stáisiúin chun plean forbartha a leagan amach i gcomhpháirtíocht leo, agus go bhféadfadh an t-oifigeach seo nó oifigigh dul timpeall na tíre agus cabhrú leo. Níl sé chomh deacair sin daoine cainteach a fháil i measc Gaeilgeoirí. Níor bhuail mé le mórán Gaeilgeoirí riamh nach raibh go leor le rá acu, agus i gcás cúrsaí raidió, feicim go bhfuil go leor daoine ag iarraidh dul ar an aer. Caithfear bealaí níos cruthaithí a fháil chun iad a mhealladh agus caithfear fáilte a bheith rompu sa stáisiún. Caithfimid an gort sin a réiteach le go bhféadfaimis é a threabhadh.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	27	Ba mhaith liom cur leis sin. Ceann de na teachtaireachtaí ba mhó a tháinig ar ais arís agus arís eile ná easpa eolais na mbainisteoirí. Bheidís ag fiafraí cá rachaidís agus cá bhfaighidís na Gaeilgeoirí. Níor rith sé leo dul i dteagmháil leis na heagraíochtaí Gaolainne nó labhairt le Conradh na Gaeilge, fiú i stáisiún i gcontaetha ina bhfuil craobhacha gníomhacha den chonradh. Mar shampla, i dTiobraid Árann, tá áras ag Conradh na Gaeilge ar an Aonach agus tá áras i Luimneach. Tá na gréasáin seo ar fud na tíre agus bhí comhpháirtíochtaí ann san am a caitheadh ar an raidió. Bhíodh Gael Linn ag déanamh an-chuid cláir do RTÉ Raidió 1, mar shampla, cláir quiz agus stairiúil. D'fhéadfaí comhpháirtíochtaí a bhunú arís idir eagraíochtaí na Gaolainne. Tá Gaelscoileanna ar an meánleibhéal agus an bunleibhéal i ngach contae ar fud na tíre agus d'fhéadfaí rudaí a dhéanamh i bpáirt leo sin. Tá go leor deiseanna ann. Cuireadh ceist orm mar gheall ar an tomhas ar an margadh. Ní dhéanann siad aon tomhas ar an margadh mar ní thuigeann siad an margadh. Ní thuigeann siad go bhfuil dhá shaghas éisteoirí ann, an duine le cúpla focal atá báúil agus an cainteoir líofa, bíodh sé sa Ghaeltacht nó in áit eile. Táimid ag rá go bhféadfadh an t-oifigeach Gaolainne cabhrú leis na stáisiúin an tuiscint sin a fhorbairt ionas go dtuigfidís go bhfuil dhá shaghas éisteoirí le freastal orthu agus na slite ina bhféadfaidís é a dhéanamh. Bhí ceist eile mar gheall ar na samplaí maithe de chláir. Tá roinnt dea-shamplaí ann. Ritheann cúpla sampla liom ach níl mé ag rá gur seo iad an t-iomlán.Mar shampla tá "Ar Muin na Muice" ar Near FM i mBaile Átha Cliath, clár laethúil i nGaolainn, "Splanc" ar Newstalk, clár seachtainiúil de dhá uair an chloig oíche Dé hAoine, agus "Caint Chiarraí" ar Radio Kerry gur clár irise é le meascán de cheol ann. Tá rudaí cruthaitheacha ar siúl ag Flirt FM i nGaillimh agus ag Wired FM i Luimneach chomh maith. I gcéim a trí, ba mhaith linn staidéar a dhéanamh ar na dea-shamplaí seo in áiteanna éagsúla ar fud na tíre chun féachaint cad a oibríonn in áit amháin agus cad nach n-oibríonn in áit eile dá mbeadh na hacmhainní againn.
#AengusOSnodaighSF	unknown-#AengusOSnodaighSF-party	unknown-#AengusOSnodaighSF-dob	unknown-#AengusOSnodaighSF-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	28	Luaigh Dr. Walsh roinnt de na cláir a oibríonn go maith. D'fhéadfaí liosta dóibh a chur chuig na stáisiúin eile ag rá leo éisteacht leis na cláir sin mar ní éisteann siad lena chéile. Uaireanta mura bhfaigheann stáisiún duais don chlár ag deireadh na bliana, ní chloiseann na stáisiúin eile é agus ní bhíonn siad ag smaoineamh faoi conas a d'fhéadfaidís an duais sin a bhuachaint. Dúirt mé gur scannal an méid a bhí ag RTÉ, ach an scannal eile atá sna nótaí a fuaireamar ó na finnéithe roimhe seo ná líon na stáisiún atá ag craoladh sa Ghaeltacht agus cé chomh beag agus atá an céatadán chraoladh Gaeilge iontu. Is scannal mór é sin, go háirithe nuair atá aitheanta againn cheana féin go bhfuil géarchéim sna Gaeltachtaí. Má tá 2% nó 0.25% den chraoladh trí Ghaeilge, is scannal mór é sin. Tá dualgas orainne ach go háirithe iad sin a phoibliú, ach mura bhfuil aon duine ag tabhairt preabadh dóibh chun a mhalairt a dhéanamh, leanfaidh siad leis, agus tá sé sin déanta acu, mar a dúirt na finnéithe. Níl an t-ualach sin orainn amháin ach tá sé ar na héisteoirí chomh maith, mar tá siad sásta glacadh leis. Feicim líon na bhfógraí atá trí Ghaeilge. Tá a fhios agam go mbíonn fógraí as Gaeilge i rith Seachtain na Gaeilge, ach anois agus arís feicim fógraí ar an teilifís trí Ghaeilge agus bíonn sé spéisiúil. Is cuimhin liom go mbíodh feachtas ag Bord na Gaeilge ag moladh do RTÉ agus do chomhlachtaí fógraíocht a dhéanamh as Gaeilge agus gur éirigh le fógraíocht as Gaeilge. Mar chuid den taighde agus den obair amach anseo, b'fhéidir go bhféadfaí é a mholadh do dhuine éigin an feachtas sin a dhéanamh arís agus a rá go n-oibríonn fógraíocht trí Ghaeilge in Éirinn. Ní chaithfear é a dhéanamh go hiomlán trí Ghaeilge. Is féidir leis a bheith dátheangach agus b'fhéidir go gcuirfeadh sé sin le spéis a chruthú sa stáisiún féin. D'fhéadfaimis
lacáiste a thabhairt do chomhlachtaí atá sásta fógraíocht a chur isteach as Gaeilge chun iad a mhealladh. Labhair Dr. Walsh faoi chláir atá déanta lasmuigh agus atá díolta nó urraithe. Tarlaíonn sé sin i TG4, mar shampla. Go hiondúil ní TG4 a dhéanann iad ach a thugann an struchtúr craolacháin dóibh. Má éistear lena lán cláir i mBaile Átha Cliath, ach go háirithe an nuacht, roinntear giotaí den nuacht as Béarla idir timpeall 20 stáisiún sa tír agus d'fhéadfadh an rud céanna a dhéanamh trí Ghaeilge, ach amháin go n-éireoimis braon de a bheith ag éisteacht leis an gclár céanna ag amanna difriúla ar stáisiúin dhifriúla timpeall na tíre. Mar a dúirt Dr. Walsh faoi Ghael Linn, d'fhéadfaí quiz deich nóiméad a bheith ar fáil ar airgead cuibheasach éasca dá mbeadh sé á dhéanamh do deich stáisiún timpeall na tíre. Is sin ceann de na féidearthachtaí amach anseo a d'fhéadfaimis a mholadh don earnáil phríobháideach, go ndéanfadh duine éigin cláir a chur le chéile agus iad a dhíol do na stáisiúin trádálacha. Dírigh Dr. Walsh ar an todhchaí ag deireadh an cur i láthair. Bhí mé ag comhdháil mo pháirtí le déanaí agus bhí daoine ann ag caint faoi na hearnálacha nua, an tIdirlíon, na hardáin nua agus an t-athrú atá ann maidir leis na daoine óga. Tá sé deacair orainne a thuiscint uaireanta cé chomh suntasach agus atá an t-athrú sin. Ní gá ach féachaint ar dhéagóirí agus iad ag féachaint ar an teilifís mar tá siad ar an bhfón an t-am ar fad. Níl an teilifís nó aon rud eile ach ar siúl sa chúlra agus níl siad ag díriú uirthi in aon chor. An fiú stáisiún nua a bhunú? An leathnú é sin ar an gceadúnas atá ag stáisiúin atá ann agus atá beo iontu féin? Conas is féidir ceadúnas a thabhairt dóibh nó moladh a thabhairt dóibh díriú isteach ar na hardáin nua ar nós an Idirlín nó pé ardán atá á úsáid ag daoine óga?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	29	Freagróidh mé an chéad dá cheist faoin nGaeltacht agus faoi na fógraí. Is léir go bhfuil fadhb ann maidir leis an nGaeltacht. Is dócha gur cheart cuimhneamh arís ar an am a ceapadh Seán Ó Cuirreáin mar Choimisinéir Teanga. Labhair sé go minic mar gheall ar spiorad na reachtaíochta agus cad a bhí in aigne ag na daoine a chuir an reachtaíocht le chéile. An tuiscint a bhí aige ón gcuid seo den reachtaíocht a bhaineann leis an nGaolainn ná go raibh sé mar aidhm aige nach mbeadh an Gaolainn ar an imeall ach go mbeadh láithreacht aici i ngnáth sheirbhísí na tíre agus go mbeadh an chuid is mó de phobal na tíre ag éisteacht leo. Chomh maith leis sin, caithfear smaoineamh ar an méid atá in alt 66(3), gur cheart go mbeadh aird ag Údarás Craolacháin na hÉireann ar chur chun cinn agus ar mhúineadh na Gaolainne mar theanga an phobail sa Ghaeltacht agus ceadúnas á bhronnadh aige ar stáisiúin raidió. Ní féidir a rá go bhfuil an Gaolainn á chur chun cinn mar theanga an phobail sa Ghaeltacht ag seirbhís go bhfuil níos lú na 3% d'uaireanta an chloig de chraolachán i gceist léi. Ní féidir argóint a dhéanamh ar aon slí go bhfuil an teanga á chur chun cinn mar theanga an phobail sa Ghaeltacht. Leis an gceart a thabhairt do na stáisiúin, áfach, tá conarthaí déanta acu le hÚdarás Craolacháin na hÉireann agus tá siad ag feidhmiú laistigh de chonradh dleathach. Mar sin, baineann an fhadhb leis an reachtaíocht a bheith doiléir agus lag. Go dtí go rachfar i ngleic leis an doiléire sin sa reachtaíocht, ní féidir aon dul chun cinn suntasach a dhéanamh, ach tá sé casta má thugtar cuóta isteach. An é sin an tslí is fearr chun é a dhéanamh? Déarfaidh na stáisiúin ar ndóigh gur chomhlachtaí príobháideacha tráchtála iad, go bhfuil brú ar an raidió toisc an iomaíocht ó na meáin shóisialta, agus labhróidh Dr. Day mar gheall air sin go luath, agus is léir mar sin go mbeidh na stáisiúin ag cur i gcoinne aon chuóta a bheith ann. Mar sin féin, caithfear teacht ar shlí éigin chun spiorad na reachtaíochta sin a chur i bhfeidhm, is é sin, cur le buanú na Gaolainne mar theanga an phobail, mar tá an-chuid taighde againn a léiríonn go bhfuil brú mór ar an nGaeltacht mar cheantar labhartha Gaolainne. Caithfear dul i ngleic leis ar shlí éigin, agus bheadh suim agam tuairimí bhaill an choiste a chloisteáil. Tagraím do na fógraí. Tá mír sa reachtaíocht, b'fhéidir san Acht Airgeadais nó san Acht Craolacháin, ach bhí scéimeanna ann cheana chun lacáiste 33% a thabhairt d'fhógróirí dá mbeadh fógraí acu i nGaolainn ar RTÉ. Tá sé sin sa reachtaíocht cheana agus baintear úsáid as ó am go chéile. B'fhéidir gur cailleadh deis nuair a bunaíodh TG4 tionscadal fógraíochta Gaolainne a bhunú, mar tá an chuid is mó de na fógraí ar TG4 i mBéarla ach ní fhágann sin nach bhféadfadh oifigeach Gaeilge, dá mbeadh an duine sin ann arís, fógraíocht i nGaolainne a spreagadh nó go bhféadfaí teacht ar scéim éigin leis na stáisiúin tráchtála chun lacáiste a thabhairt do dhaoine a bheadh ag glacadh fógraí i nGaolainn. Tá fasach sa reachtaíocht cheana den lacáiste sin agus d'fhéadfaí é sin a leathnú. Labhróidh Dr. Day anois faoi thodhchaí an raidió agus ar an gceist a cuireadh.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	30	Ionas go bhfuil crystal ball agam, beidh mé in ann é a fheiceáil. Ó mo thaithí féin mar léachtóir ag déileáil le daoine óga, aontaím go hiomlán leis an Teachta. Bíonn siad ar fad ag breathnú ar an dara scáileán, fiú le linn léachtaí. Deirtear liom go mbíonn siad in ann an dá rud, nó b'fhéidir trí rud, a dhéanamh. Ba bhreá liom a bheith in ann a rá go bhféadfaimis eagras nó comhlacht éigin a bhunú do na meáin shóisialta, ach faoi láthair níl aon reachtaíocht in Éirinn, san Eoraip nó ar domhain a rialaíonn na meáin dhigiteacha. Teastaíonn sé sin mar níl muid ag iarraidh a bheith ag feidhmiú go neamhdhleathach. Táimid ag iarraidh go mbeadh rud á dhéanamh ag reachtóirí na tíre agus go dtiocfadh sé seo ón mbarr agus ón mbun. Sin é an cur chuige atá againn. Go dtí go mbeadh an chumhacht ag na baill den choiste mar Theachtaí agus mar Sheanadóirí, nó go dtí go mbeadh Acht ann a thabharfaidh faoi rialú de shaghas éigin a dhéanamh ar na meáin dhigiteacha, rud nach bhfuil anois ann, b'fhiú go mór brú ar aghaidh leis an iarratas nó iarracht a dhéanamh ar stáisiún raidió don óige a bhunú. Feictear dom gur gá dúinn a bheith cruthaitheach faoi seo. Is féidir é a dhéanamh tríd an rialtóir agus tríd an reachtaíocht lag atá againn. Is féidir stáisiún a thionscnamh as sin. Is féidir rud níos mó na stáisiún raidió a dhéanamh as chomh maith. Tá an reachtaíocht ann gur féidir ceadúnas a thabhairt do leithéidí stáisiún raidió ach is féidir a bheith ag súil go bhfásfaidh an páiste seo, an entity seo, ag am éiginnte agus go mbeidh ní amháin cumarsáid ar na meáin dhigiteacha á dhéanamh ag lucht na n-óg agus sa stáisiún, mar a dhéantar i ngach aon stáisiún raidió maith faoi láthair, ach go mbeidh sé chun tosaigh ag breathnú ar an todhchaí agus ar úsáid na meáin dhigiteacha amach anseo. Mar a dúirt mé, níl a fhios agam céard iad na meáin áirithe a bheidh ann. Tá Facebook imithe ón aoisghrúpa sin uile. Ní ghlacann sé leis a thuilleadh. Is é ár n-aoisghrúpa a úsáideann é. Tá Snapchat ag imeacht i léig faoi láthair. Tá Instagram chun tosaigh. Céard a thiocfaidh ina dhiaidh? Níl a fhios againn. Bheadh an oifig agus an bhainistíocht istigh i stáisiún don óige in ann tógáil air sin. A luaithe agus a thagann dréacht na reachtaíochta, d'fhéadfaidís cur leis an díospóireacht agus, níos tábhachtaí, athrú ó stáisiún raidió amháin go - níl an t-ainm agam i mBéarla ná i nGaeilge - eagras do na meáin Ghaeilge. Bheadh multimedia nó conversions ar siúl i ngach aon áit agus bheadh eagras nó comhlacht ann a d'fhéadfadh a bheith ag obair ar an bhforbairt sin. Níl an locus sin againn faoi láthair. Tharlódh sé go mbeimis ar chúl go mór. Nuair a thiocfaidh reachtaíocht san Eoraip agus, i ndiaidh sin, in Éirinn faoi na meáin dhigiteacha, beidh rud éigin ann agus beidh an Ghaeilge fágtha ar lár arís mar ní bheidh aon eagras á brú chun tosaigh. Ní bheidh aon ghuth ag an óige. B'fhearr liom dá mbunófaí stáisiún raidió dírithe ar an óige gur féidir tógáil air don todhchaí nach n-aithnímid agus a bheidh ag athrú i gcónaí. An bhfuil sé sin soiléir?
#AengusOSnodaighSF	unknown-#AengusOSnodaighSF-party	unknown-#AengusOSnodaighSF-dob	unknown-#AengusOSnodaighSF-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	31	Tuigim. Aontaím le Dr. Day.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	32	Is saghas moil dhigitigh nó digital hub atá i gceist leis seo, ach an stáisiún a bheith ann istigh ina lár. D'aithneodh an stáisiún na meáin chumarsáide eile atá ann. Tá sé an-riachtanach go dtabharfadh eagraíochtaí na Gaolainne aird ar an gceist seo mar tá na meáin níos cumhachtaí ná mar a bhíodar riamh. Tá an oiread sin tionchar acu orainn. Mairimid ár saol níos mó agus níos mó trí na meáin dhigiteacha. Tá an raidió fite fuaite leis sin. Níl an raidió marbh. Tá sé ag athrú agus ag claochlú laistigh den réabhlóid dhigiteach seo. Caithfidh lucht na Gaolainne a bheith páirteach sa díospóireacht seo. Tá athruithe móra ag teacht.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	33	Caithfidh na heagraíochtaí ceannasaíocht a thógáil chomh maith, mar a thógadar sna feachtais a bhunaigh TG4, Raidió na Gaeltachta agus Raidió na Life an chéad lá. Mholfainn MOLSCÉAL agus BLOC atá ag TG4 faoi láthair. Is samplaí iad sin de na rudaí gur féidir leis na meáin a dhéanamh chun dul i ngleic leis an óige trí Ghaeilge sa pháirc chéanna ina bhfuil an óige ag gríosú agus á feidhmiú iad féin. Dá mbeadh teach, comhlacht nó eagras bunaithe againn tríd an iarracht seo atá á dhéanamh againn ón taighde, agus tríd an aighneacht a thiocfaidh as is dócha, agus dá mbeadh na ceithre réimse a luamar ag brú chun an rud céanna a bhunú, d'fhéadfaimis tosú le stáisiún raidió. Ansin bheadh an guth sin ag an óige agus d'fhéadfaimis tógáil air sin amach anseo.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	34	Tá na ceisteanna go léir curtha i ndáiríre ach tá cúpla agam. An bhfuil samplaí i dtíortha eile, mar shampla, an Bhreatain Bheag? An bhfuil reachtaíocht níos láidre ansin? Cuirfidh mé na ceisteanna agus ansin is féidir leis na finnéithe iad a fhreagairt. Is maith an rud go bhfuil méadú ar líon na gclár atá ar Galway Bay FM. Is rud dearfach é sin. Tá sé ráite go bhfuil an reachtaíocht lag. Tá ról dúinn mar pholaiteoirí ansin. Ní mór dúinn breathnú air sin. Dúradh go bhfuil an t-údarás craolacháin ag déanamh a dhícheall. Is dócha go bhfuil sé beagáinín lag ó thaobh monatóireachta. Tá a fhios agam go bhfuil an reachtaíocht lag ach tá dualgais faoi leith ar an údarás. De réir mar a fheicim tá teipthe ag an údarás. B'fhéidir go bhfuilim mícheart. Táim ag tagairt do mhonatóireacht maidir le ceadúnais. B'fhéidir go bhfuil sé deacair do Dr. Day é sin a fhreagairt, ach b'fhéidir go mbeidh Dr. Walsh in ann díriú isteach ar an gceist seo. Tá dualgais ar an údarás. Tá na ceadúnais á dtabhairt amach aige. Níl na stáisiúin raidió ag comhlíonadh a gcuid dualgas de réir mar a fheicim. Sin rud amháin. Is maith an rud é go bhfuil plean gníomhaíochta le foilsiú. An bhfuil dréachtphlean réitithe?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	35	Tá.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	36	Tá sin go maith. Tá muidne ar an gcoiste seo agus an tUasal Diarmaid Breathnach i mbun oibre agus tá dréachtphlean réitithe maidir leis an ábhar seo. Tá an méid taighde atá déanta ag na finnéithe cabhrach dúinn. Tá ceist dheireanach agam. Cárbh as a dtagann an maoiniú don taighde? An mbeidh Dr. Day agus Dr. Walsh in ann leanúint ar aghaidh leis an tríú céim den taighde? An bhfuil sé sin socraithe?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	37	Dar ndóigh, is léachtóirí lánaimseartha sinn. Bítear ag súil leis go ndéanaimid taighde mar chuid dár ndualgais laethúla ach tá an chuid dualgas laethúil orainn. De ghnáth má bhíonn aon rud réasúnta mór mar seo ag teastáil, lorgaíonn an léachtóir deontas ó eagraíocht sheachtrach. Tá iarrachtaí déanta agamsa maoiniú a fháil ón údarás craolacháin agus ón gComhairle um Thaighde in Éirinn. Níor éirigh liom ach bíonn an-iomaíocht i gceist. Leanfaimid ar aghaidh ag déanamh iarrachta. Ní theastaíonn mórán maoinithe chun taighde mar seo a dhéanamh. Nílimid ag ceannach trealaimh mar a dhéanann na heolaithe. Tá taighde sna heolaíochtaí sóisialta i bhfad níos saoire. Mar sin, dhéanfadh beagán maoinithe an-difríocht dúinn. D'fhéadfaimis cúntóir taighde agus a leithéid a cheannach.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	38	Ní raibh aon airgead againn in aon chor an chéad bhliain. Sinn féin a dhein an obair uile. Bhí sé sin dian mar bhí bearnaí ó thaobh ama de. Thosaíomar i mí Eanáir agus faoin am a thosaigh an seimeastar múinteoireachta arís, bhí orainn rudaí a fhágáil ar leataobh agus teacht ar ais chucu sna laethanta saoire. I mbliana bhí sé d'ádh ag Dr. Walsh €1,000 a fháil ó Ollscoil na hÉireann, Gaillimh agus €1,000 a fháil ó Chonradh na Gaeilge toisc Bliain na Gaeilge a bheith ann. Chuidigh an €2,000 sin go mór linn chun an cúntóir taighde, Dr. Philip Fogarty, a fhostú. Ba eisean a chruinnigh na huimhreacha agus an t-eolas ar fad dúinn. Chabhraigh sé sin go mór dúinn. Ní fheadar an bhfaighimid aon airgead an bhliain seo chugainn. Táimid sásta leanúint ar aghaidh leis an obair. Teastaíonn uainn i bhfad níos mó a dhéanamh ach braitheann sé ar chúrsaí ama agus airgid.
#AengusOSnodaighSF	unknown-#AengusOSnodaighSF-party	unknown-#AengusOSnodaighSF-dob	unknown-#AengusOSnodaighSF-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	39	Táimid ag caint faoi phinginí. Ba chóir go mbeadh ceann de na heagrais Stáit atá airgead acu teacht suas le pinginí den sórt sin, ná níos mó, chun cur leis an obair.Dúirt Dr. Day go raibh €2,000 ann chun cuidiú leis an obair anuraidh. Tá éacht déanta aici agus ag Dr. Walsh leis an méid a cuireadh faoinár mbráid. Ba chóir go mbeadh leithéidí Fhoras na Gaeilge nó dream éigin mar sin in ann teacht suas le cúpla míle euro chun cuidiú leis an gcéad chéim eile mar tá sé chomh tábhachtach sin. Is gá dúinn é a dhéanamh anois seachas fanacht.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	40	Gabhaim buíochas leis an Teachta. Ba mhór an cúnamh é sin. D'fhéadfaimis níos mó a dhéanamh leis.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	41	Rinneamar iarracht teacht ar airgead ó eagraíochtaí poiblí ach níor éirigh linn. Nílimid ag iarraidh an béal bocht a chur orainn féin ach oiread. Leanfaidh an taighde ar aghaidh ach beidh sé níos moille agus-----
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	42	Níos lú.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	43	-----beidh an scóip níos cúinge. Chun ceist an Chathaoirligh mar gheall ar an mBreatain Bheag a fhreagairt, tá an Bhreatnais i bhfad níos treise ar na stáisiúin logánta agus phobail sa Bhreatain Bheag ach níl aon chéatadán ná cuóta leagtha síos. Go ginearálta, caithfear taighde idirnáisiúnta a dhéanamh ar na ceisteanna seo ach, de réir mar a thuigim, i gcomhthéacsanna eile ní leagtar síos cuóta go minic. Ní hé sin le rá nár chóir go mbeadh cuóta ann. Chabhródh sé go cinnte dá mbeadh soiléireacht éigin i gceist. Luann an Cathaoirleach nach bhfuil na stáisiúin ag comhlíonadh a gcuid dualgas. Tá siad ag comhlíonadh téarmaí na conarthaí atá acu le hÚdarás Craolacháin na hÉireann. Mura gcomhlíonfaí na téarmaí, bhainfí den aer iad. Bhí sampla nó dhó ann le 30 bliain anuas de stáisiún a baineadh den aer toisc go raibh a chonradh á shárú aige.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	44	Níor baineadh de réir cúrsaí Gaeilge. Níl an oiread sin airdeall á dhéanamh ar chúrsaí Gaeilge.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	45	Is dóigh liom go gcaithfear an cheist a chur conas a chuireann na conarthaí a aontaíodh leis na stáisiúin Ghaeltachta leis an nGaolainn mar theanga an phobail sna Gaeltachtaí. Is é sin atá luaite in alt 66(3) den Acht Craolacháin 2009. Is ceist í seo don údarás craolacháin. B'fhéidir gurb í sin an áit a bhfuil an cheist le cur. Mar is eol don Chathaoirleach, is féidir reachtaíocht a bhrú agus is féidir an tuiscint ná míniú atá ar an reachtaíocht a fhorbairt. Is féidir rudaí a dhéanamh laistigh de laincisí na reachtaíochta chomh maith.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	46	I gcomhthéacs na straitéise 20 bliain, i gcomhthéacs an ráiteas Gaeilge 2006, agus i spiorad an rud uile, ní dóigh liom ach go bhfuil míniú amháin ann. Is é sin gan an Ghaeilge a imeallú ach é a normalú. Sin an teachtaireacht atá ag léim amach as na cáipéisí sin. Ba chóir an Ghaeilge a normalú tríd an gcóras uile. A mhalairt atá i gceist.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	47	Tá lán an chirt ag an gCathaoirleach. Chun teacht ar ais chuig an rud sin maidir leis na conarthaí, níl i gceist ach go ndeir an stáisiún céard ba mhaith leis a dhéanamh agus go n-aontaíonn an coiste um dheonú conartha leis an méid atá á ofráil ag an stáisiún. Dá mbeadh cultúr níos réamhghníomhaí ann maidir leis an nGaeilge in Údarás Craolacháin na hÉireann, agus dá mbeadh brú ag teacht ó Fhoras na Gaeilge agus ó Chonradh na Gaeilge le go mbeadh cultúr níos réamhghníomhaí ann ó thaobh cumarsáid a dhéanamh trí Ghaeilge ar na haerthonnta, bheadh na stáisiúin ag tairiscint níos mó agus iad ag scríobh an chonartha. Is iad na stáisiúin a scríobhann an conradh i ndáiríre. Bíonn orthu 20% den am a chaitheamh ar nuacht agus cúrsaí reatha agus caithfidh go n-eascraíonn 20% den cheol a sheinntear in Éirinn. Níl a leithéid ann don Ghaeilge. Dá mbeadh an cultúr níos dearfaí agus níos réamhghníomhaí, chabhródh sé. Chomh maith leis sin, luaigh an Cathaoirleach monatóireacht. Tá sé de dhualgas ar Údarás Craolacháin na hÉireann monatóireacht a dhéanamh. Níl sé sásúil go líonann gach stáisiún isteach tábla ag rá go ndearna sé an méid seo ná an méid siúd.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	48	Tá féinmheasúnú i gceist ag an Dr. Day.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	49	Tá. Ba chóir go n-éistfeadh foireann san údarás craolacháin le samplaí ó na stáisiúin. Sa dréachtphlean admhaíonn an t-údarás nach leor é sin. Glacaim leis go dtabharfaidh an coiste cuireadh don údarás teacht isteach nó go labhróidh sé leis an gcoiste ar bhealach éigin. Beidh an feidhmeannas in ann é seo a chur faoi bhráid an choiste. Mar bhall den údarás tá cead agam a rá go bhfuil sé ag iarraidh níos mó monatóireachta a dhéanamh. B'fhéidir go bhfostófaí daoine ón taobh amuigh chun é sin a dhéanamh mar tá easpa acmhainní ann. Ní dóigh liom go bhfuil easpa spéise ná go bhfuil aon diúltacht le brath san údarás, ach tá sé faoi bhrú uafásach. Tá níos mó freagrachtaí ar an údarás anois ná mar a bhí air nuair a bhí an Broadcasting Commission of Ireland, BCI, ann. Tá níos mó arís air ó bunaíodh an Independent Radio and Television Commission, IRTC, ach níl níos mó d'fhoireann aige. Teastaíonn tuilleadh foirne agus daoine nua a fhostú.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	50	Tuigim. Tá sé cabhrach dúinn é sin a shoiléiriú. Táimid in ann díriú isteach ar rudaí ansin. Tá sé níos éasca nuair atá rudaí níos soiléire.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	51	Más féidir liom é a shoiléiriú, gan aon leasú reachtaíochta táim den tuairim láidir go bhféadfadh an t-údarás craolacháin cur chuige níos réamhghníomhaí agus níos fearr a bheith aige chun spiorad na reachtaíochta a chur i bhfeidhm.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	52	Sin an rud a rith liom agus mé ag éisteacht leis na finnéithe.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	53	Is dóigh liom go gcabhródh sé go mór dá leasófaí an reachtaíocht ach is féidir rudaí a dhéanamh fiú laistigh den reachtaíocht reatha. Chuir mé aighneacht isteach chuig an údarás craolacháin mar chuid den chomhairliúchán ar an ndréachtstraitéis um sheirbhísí craolacháin le déanaí. Ba mise duine den chúigear a chuir aighneachtaí isteach a bhain leis an nGaolainn. An freagra a tugadh dom - níor tugadh é domsa go pearsanta ach ba léir gur mise a bhí á fhreagairt - ná nach bhféadfaidh an t-údarás glacadh le cuid de na moltaí a bhí déanta agam toisc go rabhadar ag sárú laincisí an Achta agus na reachtaíochta. Ní aontaím leis sin. Is dóigh liom gur féidir a bheith cruthaitheach laistigh de na laincisí reachtaíochta atá ann faoi láthair. D'fhéadfaí é sin a dhéanamh ar an gcéad dul síos, ach ar an dara dul síos teastaíonn leasú reachtaíochta chun an cás seo a dhéanamh níos soiléire.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	54	Rinne mé dearmad go bhfuil toscaireacht eile ag fanacht taobh amuigh den doras. Tá an locht ormsa. Gabhaim míle buíochas le Dr. Day agus Dr. Walsh. Táimid fíorbhuíoch dóibh. Mar atá ráite agam, bhí siad an-chabhrach.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	55	Leanfaimid ar aghaidh leis an dara hábhar inniu, is é sin soláthar réalaíoch agus inrochtana oideachas lán-Ghaeilge ar ardchaighdeán do dhaltaí scoile ar mhian a dtuismitheoirí nó a gcaomhnóirí leo é. Ba mhaith liom céad míle fáilte a chur roimh an Uasal Caoimhín Ó hEaghra, ard rúnaí an Fhorais Pátrúnachta, agus roimh an Uasal Tomás Ó Póil. Bhí an locht orainn go raibh oraibh fanacht taobh amuigh - gabh mo leithscéal - ach bhí cur i láthair eile ar siúl, agus bhí sé thar a bheith suimiúil freisin. An bhfuil ráiteas tosaigh ag ár n-aíonna?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	56	Tá.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	57	I dtús báire, tá orm an mhír thábhachtach a léamh amach arís maidir leis an Acht um Chlúmhilleadh. Ba mhaith liom a chur ar aird na bhfinnéithe go bhfuil, de bhua alt 17(2)(l) den Acht um Chlúmhilleadh 2009, finnéithe faoi chosaint ag lán phribhléid maidir leis an bhfianaise a thabharfaidh siad don choiste seo. Má ordaíonn an coiste dóibh, ámh, éirí as fianaise a thabhairt i leith ní áirithe agus má leanann siad dá tabhairt amhlaidh, ní bheidh siad i dteideal dá éis sin ach pribhléid cháilithe i leith a gcuid fianaise. Ordaítear dóibh gan fianaise a thabhairt ach amháin fianaise a bhaineann le hábhar na n-imeachtaí seo agus fiafraítear dóibh cleachtadh parlaiminte a urramú nár chóir, más féidir, daoine ná eintiteas a cháineadh ná líomhaintí a dhéanamh ina n-aghaidh, ina ainm, ina hainm nó ina n-ainm nó ar shlí a bhféadfaí iad a aithint. Ba mhaith liom na finnéithe a chur ar an eolas freisin go ndéanfar na ráitis tionscnaimh seo a gcuirfear faoi bhráid an choiste a fhoilsiú ar shuíomh gréasáin an choiste tar éis an chruinnithe seo. Meabhraítear do chomhaltaí an cleachtadh parlaiminte atá ann le fada nár chóir dóibh tuairimí a thabhairt maidir le duine atá taobh amuigh de na Tithe nó maidir le hoifigeach ina ainm nó ina hainm nó ar shlí a bhféadfaí iad a aithint.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	58	An bhfuil teorainn ama leis an gcur i láthair?
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	59	Níl, i ndáiríre. Is féidir é a léamh. Tá sé tábhachtach. Bhí na finnéithe seo ag fanacht agus iarraim orthu leanúint ar aghaidh anois mar sin.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	60	Tá sé sin go maith. Déanfaidh mé é chomh gonta agus is féidir.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	61	Tá an t-ábhar tábhachtach.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	62	Gabhaim buíochas leis an gcoiste ar dtús as an gcuireadh an cur i láthair seo a dhéanamh. Braitheann an Foras Pátrúnachta go bhfuil an cur chuige chun pátrúin scoileanna nua a roghnú claonta go córasach i gcoinne scoileanna lán-Ghaeilge. Fuair an Coimisinéir Teanga go raibh an córas seo lochtach ach fós níl sé leasaithe agus is dóigh gurb é sin an príomhrud ba mhaith liom a rá inniu. Déanfaimid leagadh amach ó thaobh stádas na Gaeilge agus ó thaobh an éilimh atá ar oideachas lán-Ghaeilge a bheagán maidir leis an imscrúdú a rinne an Coimisinéir Teanga agus ár dtaithí ar an bpróiseas, agus tá roinnt moltaí againn freisin maidir le conas gur féidir leis an Roinn an córas a leasú. Tuigimid ar fad an áit, an ról agus an stádas ar leith atá ag an nGaeilge. Tá sé seo le feiceáil sa Bhunreacht agus mar theanga oifigiúil san Acht Oideachais nuair a deirtear gur gá don Roinn Oideachais agus Scileanna cuidiú le baint amach cuspóirí agus polasaí náisiúnta i leith an dátheangachais. Tá tacaíocht traspháirtí faighte ag polasaí Rialtas na hÉireann i ráiteas an Stáit i leith na Gaeilge in 2006. Is iad na haidhmeanna atá leagtha amach ansin go bhfuil an Stát ag iarraidh úsáid agus eolas ar an nGaeilge a mhéadú mar theanga phobail, an oiread saoránach agus is féidir a bheith dátheangach, agus líon na dteaghlach a bhfuil an Ghaeilge mar theanga laethúil chumarsáide acu a mhéadú. Cuid de na cuspóirí a bhí sa ráiteas sin ná spreagadh agus tacaíocht a thabhairt don phobal an Ghaeilge a thabhairt don chéad ghlúin eile mar theanga theaghlaigh, oideachas lán-Ghaeilge a chur ar fáil do dhaltaí scoile arb é mian a dtuismitheoirí nó a gcaomhnóirí í, agus tacaíocht a thabhairt do Ghaelscoileanna. Tá sé leagtha amach i Straitéis 20 Bliain don Ghaeilge 2010-2030 go bhfuil sé i gceist "an líon daoine a labhraíonn Gaeilge gach lá ... a ardú ó 83,000 go 250,000". Is é an pointe atá mé á dhéanamh leis an gcúlra sin a thabhairt ná go bhfuil stádas ag an nGaeilge. Tá polasaithe ag an Stát atá glactha mar pholasaí ag na páirtithe go huile is go hiomlán. Ba chóir, mar sin, go mbeadh Ranna an Stáit, mar atá leagtha amach san Acht Oideachais, ag tacú leis an bpolasaí seo agus leis an stádas a chur chun cinn. Fiú amháin chun an sprioc sin de 250,000 cainteoir Gaeilge laethúil a fháil, tá sé soiléir go dteastaíonn níos mó Gaelscoileanna. Ó thaobh an éilimh ar oideachas lán-Ghaeilge a léiriú, is ceist í seo a théann go smior nuair atáimid ag plé leis an Roinn Oideachais agus Scileanna. I dtaighde de chuid ESRI i 2015, fuarthas gur mheas 72% den phobal gur cheart go mbeadh oideachas lán-Ghaeilge ar fáil do pháistí dá mbeadh tuismitheoirí á lorg. Sa taighde sin freisin dúirt 23%, dá mbeadh scoil lán-Ghaeilge in aice leo, go seolfaidís nó go smaoineoidís a bpáistí a sheoladh chuici. An fhadhb atá leis sin, áfach, agus feictear é sin in aguisín 1 atá curtha agam leis an gcur i láthair seo, ná nach bhfuil an rogha sin ag tuismitheoirí a bpáistí a sheoladh ag Gaelscoileanna mar nach bhfuil ach 4.7% de bhunscoileanna na tíre ina Ghaelscoileanna. Tá an t-éileamh ag suí thart ar 25%. Fuair taighde de chuid Kantar Millward Brown le gairid go gceapann 78% den phobal gur ceart go mbeadh oideachas lán-Ghaeilge ar fáil do gach páiste más é sin a rogha. Tá an t-éileamh seo aimsithe ag an bhForas Pátrúnachta agus muid ag glacadh páirte sna próisis phátrúnachta le seacht mbliana anuas. Léiríonn aguisín 2 a chuir mé ar fáil freisin na sonraí maidir leis na hiarratais ar phátrúnacht atá déanta againn, agus tá na tuairiscí agus na staitisticí ar fad ar shuíomh gréasáin na Roinne Oideachais agus Scileanna maidir leis an bpróiseas pátrúnachta seo. Feictear sna tuairiscí sin - is dóigh gurb é seo an príomhphointe arís maidir le héileamh - go bhfuil 26% ar an meán de na tuismitheoirí sa phobal a ndeachaigh muidne chucu ag lorg oideachas lán-Ghaeilge dá bpáistí. Tagann sé seo le taighde an ESRI. An pointe atáimid á dhéanamh ná go bhfuil stádas ag an nGaeilge, go bhfuil polasaí ag an Stát ó thaobh an dátheangachais, go bhfuil tacaíocht i measc an phobail go mbeadh sé ann, agus go bhfuil éileamh ag 26% de thuismitheoirí á lorg. Ba cheart go mbeadh an Roinn ag feidhmiú air seo. Mar shampla, luafaidh mé anois cuid de na ceantair, i mBaile Átha Cliath 2, 4 agus 6, a ndeachamar chucu agus lenar ghlacamar páirt sa phróiseas pátrúnachta in 2018.Thacaigh 25% den phobal lenár n-iarratas ach ní bhfuaireamar Gaelscoil. Tá 25 scoil sa cheantar sin agus níl ach dhá cheann díobh ina Ghaelscoil. I nDún Laoghaire in 2017, thacaigh 28% den phobal lenár n-iarratas. Níl ach Gaelscoil amháin ansin agus tá 13 scoil Bhéarla sa cheantar. Ní bhfuaireamar Gaelscoil. I mBaile Pheiléid in 2017, fuaireamar tacaíocht ó 25% den phobal, ach ní bhfuaireamar Gaelscoil. Níl ann ach Gaelscoil amháin agus 14 scoil Bhéarla sa cheantar. I Marino-Droim Conrach in 2016, fuaireamar tacaíocht ó 32% den phobal. Tá trí Ghaelscoil sa cheantar sin agus tá 22 scoil Bhéarla. Thacaigh 361 tuismitheoir linn agus muid ag lorg Gaelscoil ach diúltaíodh dóibh. Nuair atá 361 tuismitheoir i gceantar ag lorg Gaelscoil agus nuair a dhiúltaítear dóibh, tá rud éigin cearr leis an gcóras sin, go háirithe nuair a smaoinímid ar an stádas, ar an éileamh agus ar gach rud atá léirithe. Iarradh ar an gCoimisinéir Teanga an próiseas pátrúnachta seo cheist a fhiosrú. In imscrúdú an Choimisinéara Teanga in 2017, chinn sé nach raibh forálacha teanga an Achta Oideachais comhlíonta ag an bpróiseas pátrúnachta atá ag an Roinn Oideachais agus Scileanna. Chinn sé nach raibh an cur chuige a bhí ag an Roinn maidir leis an bpróiseas pátrúnachta ag teacht le réadú bheartais an Stáit i leith leathadh an dátheangachais. Fuair sé locht ar an bpróiseas mar nár éirigh leis freastal ar an éileamh ar oideachas lán-Ghaeilge, agus mhol sé féachaint in athuair ar an éileamh a bhí léirithe i Marino-Droim Conrach. Lorg sé tuairisc taobh istigh de sé mhí ar conas go raibh an Roinn chun an t-éileamh a shásamh. Go fíorthábhachtach, d’iarr an Coimisinéir Teanga go gcloífí an Roinn Oideachais agus Scileanna feasta leis na dualgais reachtúla teanga atá uirthi sa phróiseas pátrúnachta. Níl sé seo á dhéanamh sa phróiseas pátrúnachta nua atá fógartha. Is í sin an phráinn atá leis an gcur i láthair seo agus an t-impí atá mé á dhéanamh ar an gcomhchoiste maidir le gníomh na Roinne. Tá próiseas pátrúnachta fógartha ag an Roinn Oideachais agus Scileanna agus tá an comórtas le tosú go luath do scoileanna ag an mbunleibhéal. Tá 12 bhunscoil le hoscailt i Meán Fómhair 2019 agus níl aon chur chuige i bhfeidhm chun freastal ar an éileamh ar oideachas lán-Ghaeilge.  Braitheann an Foras Pátrúnachta go bhfuil an cur chuige atá ag an Roinn Oideachas chun scoileanna nua a bhunú claonta go córasach i gcoinne scoileanna lán-Ghaeilge. Tá sé seo á rá againn leis an Roinn ó cuireadh an próiseas nua seo i bhfeidhm roinnt mhaith blianta ó shin faoin am seo. Is í an chaoi ina bhfuil sé claonta ná gurb é an príomhchritéar a úsáideann an Roinn chun iarratais ar phátrúnacht a mheas ná líon na tuismitheoirí a thacaíonn leis. An pointe atáimid ag déanamh leis ó thús ama ná go labhraíonn tromlach na ndaoine in Éirinn Béarla. Is é an chéad teanga atá acu. Glacaimid ar fad leis sin. Ní nach ionadh má théann duine go dtí pobal, agus má iarrtar duine air an bhfuil an pobal sin ag iarraidh scoil nua, go dtacaíonn an tromlach sin le scoil trí mheán an Bhéarla. Bronntar pátrúnacht den chuid is mó ar scoileanna Béarla sna comórtais. Níl aon chur chuige ann chun freastal ar an 25% den phobal atá ag lorg oideachas lán-Ghaeilge. Is éacht mar sin é nuair a thagann an Foras Pátrúnachta chun cinn in aon chomórtas pátrúnachta. Léiríonn sé chomh mór is atá an t-éileamh sin sna pobail. Táimid tar éis 52% nó 48% den líon tacaíochta a fháil chun go bhfuaireamar aon Ghaelscoil sna próisis seo. Níl cothrom na féinne á fháil ag na tuismitheoirí atá ag lorg oideachas lán-Ghaeilge. Ní thugtar aitheantas mar sin do stádas na Gaeilge sa Bhunreacht sa phróiseas pátrúnachta agus níl an próiseas seo ag cloí le polasaí an Stáit i leith na Gaeilge mar a fuair an Coimisinéir Teanga. Tá roinnt moltaí againn a bhféadfadh an Roinn a chur i bhfeidhm chun an cheist seo a chur ina cheart. Go bunúsach, táimid ag iarraidh ar an Roinn aitheantas a thabhairt don stádas ar leith atá ag an nGaeilge. Táimid ag iarraidh go gcuirfeadh an Roinn polasaí an Stáit i leith na Gaeilge i bhfeidhm. Táimid ag iarraidh go dtabharfadh an Roinn aird ar mheon an phobail agus ar mhianta tuismitheoirí atá ag lorg oideachas lán-Ghaeilge. Is féidir leis an Roinn an próiseas pátrúnachta do scoileanna nua a leasú. Mar shampla, mura bhfuil scoil lán-Ghaeilge i gceantar, ba cheart cinneadh a bheith tógtha roimh an bpróiseas pátrúnachta gur scoil lán-Ghaeilge a bheidh ann. Anuas air sin, má tá scoil lán-Ghaeilge sa cheantar cheana féin ach mura bhfuil sí ábalta freastal ar an éileamh de 25% de thuismitheoirí atá cruthaithe arís is arís eile, ba cheart cinneadh a dhéanamh gur scoil lán-Ghaeilge ilchreidmheach a bheidh ann. Is é an tríú moladh ná go bhfuil úsáid á bhaint as an bpróiseas athchumraithe faoi láthair chun rogha a sholáthar do thuismitheoirí ar scoileanna ilchreidmheacha timpeall na tíre. Tá an Roinn Oideachais agus Scileanna agus na boird eile ag déanamh suirbhéanna ar cheantair timpeall na tíre chun rogha ilchreidmheach a chruthú. D’fhógair an iar-Aire Oideachais agus Scileanna, an Teachta Bruton, go raibh sé i gceist 400 scoil ilchreidmheach a bheith sa tír faoi 2030. Céard faoi na scoileanna lán-Ghaeilge? Cén fáth nach bhfuil plean ann chun 400 scoil lán-Ghaeilge a bheith sa tír faoi 2030? Tá an próiseas ilchreidmheach seo ann chun rogha ilchreidmheach a chruthú do thuismitheoirí in aice baile. Ba cheart an próiseas a úsáid chun rogha lán-Ghaeilge a chruthú in aice baile freisin. Nuair atá athchumrú á dhéanamh ar scoil Chaitliceach, ba cheart féachaint chuige ar dtús an bhfuil dóthain soláthair de scoileanna lán-Ghaeilge i gceantar, agus mura bhfuil, ba cheart an scoil a athchumrú ina scoil lán-Ghaeilge. Scoil lán-Ghaeilge ilchreidmheach a bheadh i gceist. Bheadh dhá mhian mhóra an Stáit á sásamh: cur chun cinn na Gaeilge agus rogha a thabhairt do thuismitheoirí ar scoil ilchreidmheach. Gabhaim buíochas as éisteacht liom
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	63	Don dara huair inniu tá cur i láthair thar a bheith soiléir faighte againn. Glaoim ar an Teachta Ó Snodaigh.
#AengusOSnodaighSF	unknown-#AengusOSnodaighSF-party	unknown-#AengusOSnodaighSF-dob	unknown-#AengusOSnodaighSF-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	64	Is é seo ceann de na rudaí is tábhachtaí ó thaobh na Gaeilge de agus is é sin tarrtháil na Gaeilge, ar shlí amháin i ndomhan atá ag athrú an-tapaidh. Tharla athrú tamall de bhlianta ó shin maidir leis an ratio daltaí agus ansin tháinig stop le haon scoileanna a bheith tógtha nó athraithe nuair a bhí an ísle brí san eacnamaíocht. Ansin tháinig an cinneadh is déanaí maidir le scoileanna ilchreidmheacha. Ní dheachamar riamh ar ais go dtí an ratio a bhí ann chun scoileanna Gaeilge a bhunú a bhí tairbheach don Ghaeilge. Ní cuimhin liom go díreach an figiúr a bhí ann ach thug sé deis do bhuíon tuismitheoirí nó díograiseoirí i gceantair teacht le chéile agus impí ar thuismitheoirí cinneadh a thabhairt go mbeadh a bpáistí á chur chuig an scoil. I mo cheantar féin níl aon Ghaelscoil in ainneoin go bhfuil breis is dosaen scoil Bhéarla. Má thógtar ceantair i mBaile Átha Cliath 8, 10 agus 12 nó fiú 20 san áireamh, níl ach scoil amháin lán-Ghaeilge, agus breis is 35 nó 36 bhunscoil Bhéarla. Níl aon fheachtas ann anois mar go raibh daoine in íseal brí nuair a bhí siad ag lorg áit do scoil lán-Ghaeilge i gCromghlinn ag an am. Is dóigh liom go bhfuil sé deacair tuismitheoirí a mhúscailt dá réir. Chuir siad a gcreideamh agus a bhfuinneamh i bhfeachtas agus ansin tá siad ag rá ní tharlóidh sé. Tá a fhios agam go bhfuil sé difriúil anois agus aontaím go huile is go hiomlán leis an Uasal Ó hEaghra sa mhéid a dúirt sé ag an deireadh, is é sin go gcaithfidh athrú teacht, is léir, ón Roinn. Leis an stocaireacht atá déanta ag an Uasal Ó hEaghra ar an gceist seo go dtí seo, an aithníonn sé go bhfuil aon athrú poirt ag an Roinn nó ag an Aire nua maidir lena dhéanamh cinnte de go mbeidh tús áite nó ar a laghad meas breise ar an ngá le Gaelscoileanna a bheith bunaithe seachas ag díriú i gcónaí ar scoileanna ilchreidmheacha a bhunú i gceantair?Tá mise den tuairim go bhfuil dualgas difriúil ag an Roinn, ach níor éirigh liom a chur in iúl do dhaoine, gur chóir go mbeadh dualgas air ó thaobh an Bunreacht de, más Gaeilge an chéad teanga oifigiúil, éileamh a chothú seachas éileamh a shásamh maidir le Gaelscoileanna. Níl sé sin tar éis tarlú. Bíonn an Roinn ag déileáil le héileamh atá cothaithe, agus de réir na bhfigiúirí a thug an tUasal Ó hEaghra, níl siad sásta é sin a dhéanamh fiú. Luaigh an tUasal Ó hEaghra ag an tús go mbeidh iarratas istigh do shlám mór nua de Ghaelscoileanna amach anseo. Cé mhéad atá i gceist? Tá a fhios agam go raibh dosaen roimhe seo. An bhfuil níos mó ceantair i gceist? Cé mhéad atá I mBaile Átha Cliath agus i gceantair eile timpeall na tíre?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	65	Tá pointe maith ag an Teachta maidir le dualgas na Roinne chun éileamh a chruthú in ionad éileamh a shásamh mar nach é sin polasaí an Stáit a fógraíodh i ráiteas i leith na Gaeilge in 2006? Aontaím leis an Teachta faoi sin. Tá sé leagtha amach i straitéis na Gaeilge go bhfuilimid ag iarraidh líon na gcainteoirí laethúil a mhéadú. Tá seasamh agus stádas ag an nGaeilge sa Bhunreacht, mar a dúirt an Teachta, tá polasaí ag an Stát atá leagtha síos i ráiteas i leith na Gaeilge, agus braitear go bhfuil dualgas ar an Roinn polasaí an Stáit a chur i bhfeidhm, mar atá ráite san Acht Oideachais. Dá bhrí sin, b'fhéidir in ionad a bheith ag freastal ar shásamh éilimh, ba cheart don Roinn a bheith ag cruthú an éilimh. Má bhreathnaímid ar chontaetha timpeall na tíre, i Ros Comáin, i gCabhán, i Sligeach agus i Longfort ar fad níl ach Gaelscoil amháin, mar shampla. Ní contaetha móra iad ach má tá duine ina chónaí sna contaetha sin nó contaetha eile nach bhfuil ann ach líon beag Gaelscoileanna, níl sé de rogha ag tuismitheoirí oideachas lán-Ghaeilge a chur ar a gcuid páistí mar tá sé rófhada ó bhaile agus níl sé praiticiúil. I gContae Lú is Gaelscoileanna 2.5% de na scoileanna agus tá sé léirithe againne gur 26% an t-éileamh. I gContae na Mí, is Gaelscoileanna 7.4% de na scoileanna agus i mBaile Átha Cliath is Gaelscoileanna iad 7% de na scoileanna. Tá an céatadán i bhfad róbheag agus teastaíonn plean chun an rogha seo a thabhairt do thuismitheoirí. Tá an Stát ag feidhmiú chun scoileanna ilchreidmheacha a chur ar fáil. Mar sin cén fáth nach bhfuil plean ag an Roinn Oideachais agus Scileanna scoileanna lán-Ghaeilge a chur ar fáil? Is féidir leis na scoileanna lán-Ghaeilge a bheith ina scoileanna ilchreidmheacha. Tá a lán scoileanna ilchreidmheacha ag an bhForas Pátrúnachta. Déanaimid freastal ar an éileamh atá ansin agus tá sé díreach trí Ghaeilge. Tagraím don Aire, an Teachta McHugh, an Roinn agus an méid a thuigimid uathu. Tuigimid go raibh cumarsáid idir an Roinn agus an Coimisinéir Teanga mar gheall ar an ngearán agus na cinntí a rinne sé i leith an phróisis pátrúnachta. Tuigtear dúinn go raibh siad ag moladh córas a d'fhéadfadh freastal ar an éileamh. Tá sé curtha in iúl acu gur gá comhairleoireacht a dhéanamh agus go bhfuil an cheist casta. Tá a fhios againn, tá sé cloiste againn agus tá sé ráite ag an Aire, an Teachta McHugh, cé chomh báúil agus atá sé don Ghaeilge. Caithfidh mé a rá go bhfuil muinín ag an bpobal Gaeilge as an Aire agus tá súil againn go bhfeidhmeoidh sé air agus go leanfaidh sé ar aghaidh leis an méid atá déanta aige ar son na Gaeilge, ach is ceist fhíorphráinneach é seo mar tá faillí déanta le seacht mbliana nó ocht mbliana anuas ar thuismitheoirí a bhí ag lorg oideachas lán-Ghaeilge tríd an bpróiseas pátrúnachta seo. Tá faillí déanta i Marino-Droim Conrach cé go bhfuil sé le cur i gceart, le cúnamh Dé, an bhliain seo chugainn. Tá faillí déanta i nDún Laoghaire, i mBaile Pheiléid agus i ngach próiseas inar ghlacamar páirt agus inar léiríomar an t-éileamh agus nár bhronnadh scoil lán-Ghaeilge ar na ceantair sin. Is ceist phráinneach í seo agus tá sé éasca go leor suí síos leis na páirtithe oideachais. Níl aon pháirtí oideachais, pátrún nó eagras bainistíochta ann nach bhfuil báúil don oideachas lán-Ghaeilge agus nach bhfeiceann na buntáistí as seo, ní hamháin do na páistí ach don tír, agus níl sé chomh casta sin an próiseas seo a leasú le cinntiú go mbeidh sé ann do 2019.
#AengusOSnodaighSF	unknown-#AengusOSnodaighSF-party	unknown-#AengusOSnodaighSF-dob	unknown-#AengusOSnodaighSF-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	66	An naimhdeas é nó easpa suime atá i gceist sa Roinn nach dtuigeann na daoine ann an fhadhb bhunúsach atá ann ó thaobh scolaíocht lán-Ghaeilge a bheith cruthaithe?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	67	Tá clár oibre leathan ag an Roinn. Go minic agus mé ag plé le hoifigigh na Roinne, go háirithe le deich mbliana anuas agus leis an ngeilleagar mar a bhí sé, an príomhról a bhí acu ná cinntiú go raibh spás ag gach páiste sa tír ar scoil, agus tá sé sin tábhachtach. Ina dhiaidh sin - agus is é seo an rud bunúsach atá mícheart leis an bpróiseas pátrúnachta - mheasc siad an Ghaeilge agus an sainspiorad spioradálta a bhíonn sna scoileanna. Bhí an dearcadh ag an Roinn go minic go raibh sí ag tabhairt an rogha do na tuismitheoirí ab í scoil ilchreidmheach nó scoil lán-Ghaeilge a bhí á iarradh acu. Bhí siad in ann iarratas a dhéanamh ar scoil lán-Ghaeilge freisin. Ní raibh sé sin ag aithint an fhadhb, an dúshlán agus an claonadh a bhí i gcoinne an oideachais lán-Ghaeilge mar, go nádúrtha, tá tromlach na ndaoine chun roghnú a dteanga laethúil Béarla in ionad na Gaeilge. Caithfidh an Roinn Oideachais agus Scileanna feidhmiú go gníomhach. Mar a dúirt an Teachta, caithfidh sí tacú leis an éileamh a chothú chomh maith leis an éileamh a shásamh. Tá sé glactha mar pholasaí ag an Stát gur gá é sin a dhéanamh ach níl an fheidhm sin ann faoi láthair.
#AindriasMoynihan	unknown-#AindriasMoynihan-party	unknown-#AindriasMoynihan-dob	unknown-#AindriasMoynihan-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	68	Gabhaim buíochas leis an Uasal Ó hEaghra as an gcur i láthair. I mo cheantar bhí ceann de na comórtais sin againn cúpla bliain ó shin ag lorg scoil nua. Is amhlaidh gur an toradh a bhí air ná go raibh an dara Gaelscoil ceadaithe i mBaile an Chollaigh. Mar atá ráite ag an Uasal Ó hEaghra, tuigim gur rud an-eisceachtúil atá ansin. Bhí éileamh láidir agus tá éileamh láidir sa cheantar i gcomhair oideachas trí Ghaolainn. Tuigim gur chóir go mbeadh an plé ann i dtreo Gaelscolaíochta sa mhéid agus go bhfuil líon mór daoine le Gaeilge ann, cé go bhfuil siad fós mar mhionlach laistigh den phobal ar fad. Luaigh an tUasal Ó hEaghra cá háit sa chóras a cheapann sé go mbeadh an cinneadh sin déanta, b'fhéidir fiú roimh an am atá na hiarratais déanta. An é sin go mbeadh an Roinn ag breathnú ar cheantar le scata scoileanna, agus mura mbeadh Gaelscoil ann, gur chóir an cinneadh a dhéanamh ag an tráth sin? An é sin atá á rá ag an Uasal Ó hEaghra nó an é nuair a théann sé ar aghaidh agus nuair a dhéantar na hiarratais, go mbeadh claonadh éigin laistigh den chóras sin nó go mbeadh meáchan breise á thabhairt don iarratas Gaolainn? An bhfeiceann an tUasal Ó hEaghra gur chóir an cinneadh sin a dhéanamh istigh sa chóras nó díreach taobh amuigh? Tá roinnt de na hiarratais tosaithe arís anois i gcomhair 2019 agus b'fhéidir go bhfuil sé ródhéanach é a dhéanamh roimhe fiú agus gur chóir é a dhéanamh laistigh den chóras. An bhfuil tuairim ag an Uasal Ó hEaghra air sin? Tagraím do na scoileanna a bhí an Foras Pátrúnachta páirteach le agus na hiarratais éagsúla atá déanta go dtí seo.Cén líon díobh ar éirigh leo? Nuair a fhéachtar ar na grúpaí eile, Educate Together, Education and Training Boards Ireland, ETBI, agus mar sin de, agus na torthaí atá á bhfáil acu sin, nuair a chuirtear i gcomparáid lena chéile, an bhfuil sé soiléir go bhfuil an claonadh i slí amháin nó i slí eile? Cad iad na figiúirí atá ar fáil ansin má tá siad ar eolas ag an Uasal Ó hEaghra? An iad scoileanna ilchreidmheacha ar fad na scoileanna a ceadaíodh agus an raibh an t-éileamh i gcónaí os cionn an 50%?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	69	Déanfaidh mé iarracht iad seo a fhreagairt, más féidir liom. Bhí an-áthas orainn gur oscail an dara Gaelscoil i mBaile an Chollaigh. Is ceann de na heiseamláirí í Baile an Chollaigh i ndáiríre, mar nuair a fheiceann pobal Gaelscoil agus oideachas lán-Ghaeilge agus nuair a thuigeann an pobal na buntáistí a bhaineann leis maidir le hoideachas agus forbairt na bpáistí agus le gach gné den chineál oideachas sin, bíonn éileamh air. Ní hamháin nach bhfuil dóthain Gaelscoileanna ann agus gurb é sin ceann de na fáthanna go bhfuil ró-éileamh mór ar na scoileanna seo, ach go bhfeiceann daoine na buntáistí. Ní muid amháin atá díreach á rá é seo. Go hidirnáisiúnta, tá sé faighte go bhfuil oideachas tríd an dara teanga ar an múnla atá i nGaelscoileanna lán de bhuntáistí acadúla, cognaíocha, forbartha pearsanta agus ó thaobh cumas páistí an dara, an tríú nó an ceathrú teanga a fhoghlaim. Tá sé sin faighte agus cruthaithe go hidirnáisiúnta. Mar sin nuair a fheiceann agus nuair a théann pobal i dtaithí ar Ghaelscoil agus nuair a fheiceann siad na páistí ag teacht amach as sin, bíonn siad ag lorg an cineál sin oideachais. Ní hamháin gur ceist í seo ó thaobh na Gaeilge agus maidir le rogha agus ceart na dtuismitheoirí - is ar mhaithe leis an tír, le dul chun cinn na tíre, le forbairt ár bpaistí agus leis an deis is fearr a thabhairt do pháistí a cheapaimid gur cheart go mbeadh níos mó Gaelscoileanna ann. Táim ag imeacht ón bpointe. Ba mhaith liom an pointe a dhéanamh maidir le Baile an Chollaigh freisin. Tá an-chaint faoi láthair ar chumas oibrithe na tíre seo feidhmiú le comhlachtaí idirnáisiúnta agus an bhéim bhreise a bheidh ar Éirinn mar an t-aon tír a bhfuil an Béarla mar an phríomhtheanga ann agus muid lonnaithe fós san Aontas Eorpach. Beidh níos mó gá go mbeidh na daoine agus na páistí atá sna scoileanna faoi láthair in ann feidhmiú tríd an tríú nó an gceathrú teanga Eorpach. Tá fíor dheis againn le Gaelscolaíocht mar tá sé cruthaithe ag na páistí a thagann tríd an gcóras sin go bhfoghlaimíonn siad an tríú agus an ceathrú teanga Eorpach i bhfad níos éasca. Is anseo ba cheart an bhéim a chur ag an Roinn Oideachais agus Scileanna má táimid ag iarraidh tacú níos mó le dul chun cinn na tíre amach anseo. Maidir le líon na scoileanna, ó 2013 go dtí an bhliain seo, tá seacht scoil bunaithe againn ag an mbunleibhéal. Níl na figiúirí agam faoi cé mhéad scoil a bhunaigh Educate Together ach tá a fhios agam go bhfuil líon i bhfad níos mó bronnta ar an ngrúpa sin sa tréimhse. Tá sé sin intuigthe. Is é sin an pointe atáimid á dhéanamh. Tá formhór na dtuismitheoirí ag roghnú rogha Béarla. Is é sin atá ag titim amach.
#AindriasMoynihan	unknown-#AindriasMoynihan-party	unknown-#AindriasMoynihan-dob	unknown-#AindriasMoynihan-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	70	An bhfuil an Roinn ag iarraidh na scoileanna a scaipeadh i measc na ngrúpaí éagsúla agus go bhfuil cúpla scoil ETB, Educate Together agus Foras Pátrúnachta ann? An bhfuil a leithéid le feiceáil?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	71	Is é an rud atá tarlaithe i ndáiríre, mar atá ráite arís is arís eile ag an Roinn, gurb é an príomhchritéar lena gcuireann sí an luacháil ná líon na tuismitheoirí a thacaíonn leis. Má chaitheann 100 tuismitheoir vóta, glactar le cibé grúpa a fhaigheann an méid is mó vótaí. Is saghas beauty pageant atá ann ar bhealach agus tá sé lochtach. Aithníonn gach pátrún atá ag glacadh páirt sa phróiseas go bhfuil sé lochtach. Níl aon anailís leis. Glacaimid ar fad gur cheart go mbeadh rogha ag tuismitheoirí agus go mbeadh fáil acu ar rogha ilchreidmheach agus lán-Ghaeilge, ach ní hé seo an córas chun é seo a dhéanamh.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	72	Níl aon proportional representation, PR, i gceost. Is "first past the post" atá i gceist i gcónaí. Sa Dáil tá PR i gceist. Is léiriú é sin ar an tacaíocht atá ag an Teachta Dála áirithe ón bpobal ach níl sé sin i gceist sa chóras seo. An duine a fhaigheann an méid is mó "bums on seats", mar a deirtear, is mó a fhaigheann an scoil. Níl aon suntas tugtha d'aon chritéar eile. Feictear, b’fhéidir, go bhfuil Gaelscolaíocht curtha i gcoinne ilchreidmheachas agus déantar dearmad nár bhunaíomar scoil le sainchreideamh le fada an lá. Is scoileanna ilchreidmheacha iad. Bíonn an t-ilchreidmheachas i gceist ach bíonn rud breise leis agus is í sin an Ghaeilge.
#AindriasMoynihan	unknown-#AindriasMoynihan-party	unknown-#AindriasMoynihan-dob	unknown-#AindriasMoynihan-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	73	Chun filleadh arís ar an gceist ansin maidir le cathain ar chóir an cinneadh a dhéanamh, an é go ndéanfar an cinneadh gur Gaelscoil nó scoil trí Ghaeilge a bheadh ann roimh na cuirí a sheoladh amach chuig an bpobal nó go ndéanfar cinneadh go mbeadh meáchan breise i gcomhair na n-iarratas Gaeilge nuair a thiocfadh na hiarratais éagsúla isteach ón bpobal?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	74	Táimid den tuairim, áit nach bhfuil Gaelscoil ann cheana féin, gur cheart go mbeadh sé sin curtha san áireamh ag an Roinn agus í ag roghnú na gceantar. Mura bhfuil Gaelscoil ann, ba cheart meáchan a thabhairt dó, nó díreach cinneadh a dhéanamh go bhfuil Gaelscoil le bunú. Mura bhfuil sé sin á dhéanamh aici, áit a bhfuil na comórtais á rith, ba cheart go dtugtaí suntas don éileamh atá cruthaithe, mar shampla, 25% nó 30%. Ba cheart go mbeadh an cinneadh sin déanta roimh an 12 scoil le fógairt go luath, rud a cheapamar a bhí le tarlú i ndiaidh imscrúdú an Choimisinéara Teanga.
#EamonOCuiv	unknown-#EamonOCuiv-party	unknown-#EamonOCuiv-dob	unknown-#EamonOCuiv-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	75	Tá ceist amháin simplí agam. Breathnaíonn sé domsa dá mbeadh an córas atá in úsáid i láthair na huaire ag an Roinn Oideachais agus Scileanna i bhfeidhm nuair a bunaíodh na scoileanna náisiúnta den chéad uair, ní bheadh aon scoil lán-Ghaeilge sa tír dubh, bán nó riabhach mar bheadh tromlach i ngach uile ceantar ag iarraidh scoil Bhéarla. Is é sin an léamh atá agamsa ar an toradh a bheadh ar a leithéid de chóras dá dtosófaí á úsáid atá ann i láthair na huaire do scoileanna nua ó thús.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	76	Tá sé an-deacair breathnú siar agus a rá céard atá ann. Tá an chaoi a bhfuil sé claonta faoi láthair an-dúshlánach. Feictear dúinn go bhfuil aitheantas á thabhairt - is pointe maith é sin - go bhfuil gá le cothrom na Féinne a thabhairt ag gach leibhéal anois agus go bhfuil gá le rogha a thabhairt do thuismitheoirí. Is éard atáimid ag tabhairt faoi deara dá mbeadh an próiseas seo ann, leis an gcaoi a bhfuilimid ag plé leis faoi láthair, go bhfuil sé claonta inár gcoinne. Táimid ag tógáil as tobar níos lú tuismitheoirí atá ag roghnú na Gaelscolaíochta. Is suimiúil freisin an pointe a rinne an Teachta Moynihan. Nuair atá taithí ag an bpobal ar oideachas lán-Ghaeilge, tacaíonn siad leis agus feiceann siad a luach. I mBaile an Chollaigh, fuaireamar 52% den tacaíocht ó na tuismitheoirí ar fad. Nuair a smaoinítear gur ar an meán, gur mionlach de 25% atá ag lorg oideachas lán-Ghaeilge, nuair a bhíonn taithí ag an bpobal air sin go háitiúil, méadaíonn an t-éileamh sin go hollmhór.
#EamonOCuiv	unknown-#EamonOCuiv-party	unknown-#EamonOCuiv-dob	unknown-#EamonOCuiv-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	77	Mar sin, an bhfuil an tUasal Ó hEaghra ag rá ach gur cheart go mbeadh polasaí láidir agus córas ann don Ghaelscolaíocht, an oiread is atá do scoileanna ilchreidmheacha na tíre, a chinnteodh go mbeadh soláthar oideachais trí Ghaeilge ar fáil do gach uile ghasúr sa tír agus go mbeadh plean dearfach ann a bheadh comhthreomhar ach neamhspleách ón gcóras ginearálta?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	78	Táimid ag rá gur chóir go mbeadh plean ann chun scoileanna lán-Ghaeilge in aice le bailte a sholáthar do gach uile pháiste sa tír a bhfuil a tuismitheoirí á lorg, ar nós mar atá á chruthú do na scoileanna ilchreidmheacha.
#EamonOCuiv	unknown-#EamonOCuiv-party	unknown-#EamonOCuiv-dob	unknown-#EamonOCuiv-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	79	Glacaim leis gurb é múnla na scoileanna ilchreidmheacha an múnla ceart d'oideachas trí mheán na Gaeilge ag leibhéal na bunscoile agus ag leibhéal na meánscoile.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	80	Ritheann sé leis an éileamh atá ann. Is léir don Stát faoi láthair, agus aithnítear é sin sa pholasaí atá fógartha ag an Roinn Oideachas agus Scileanna roimhe seo, go bhfuil gá le rogha ilchreidmheach a chruthú sa chóras. Is féidir rogha ilchreidmheach lán-Ghaeilge a chruthú ag an am céanna.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	81	Tá mise beagáinín measctha suas. Tá an córas lochtach. Tá sé sin ráite ag an gCoimisinéir Teanga. D'iarr sé ar an Rialtas rud a dhéanamh. Tá an Rialtas ag rá go bhfuil sé i mbun feabhas a chur ar rudaí trí phróiseas comhairliúcháin ach go bhfuil an cheist casta agus beidh am i gceist. An é sin an stádas faoi láthair? Ag an am céanna tá 12 scoil nua fógartha ag an Rialtas. Dar leis an bhForas Pátrúnachta, ní bheidh cothrom na Féinne á thógáil do thuismitheoirí atá ag lorg scoil Ghaeilge. An é sin é?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	82	Sin é.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	83	Is é líon na dtuismitheoirí atá ag lorg scoil Ghaeilge nó scoil Bhéarla an príomhchritéar.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	84	Tá an ceart go huile is go hiomlán ag an gCathaoirleach.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	85	Sin an rud. An bhfuil aon rud molta ag an gCoimisinéir Teanga? Dúirt sé go raibh sé lochtach agus cur sé ar ais ar an Roinn é le feabhsú. An é sin é?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	86	Sin é. Chinn an coimisinéir go raibh an córas lochtach, nach raibh sé ag freastal ar an éileamh ar oideachas lán-Ghaeilge, agus gur chóir don Roinn díriú ar conas a bhí sé chun breathnú ar chás Dhroim Conrach arís.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	87	Thuig an foras go mbeidh sé sin réitithe roimh aon fhógra a dhéanamh maidir le scoileanna nua. Níl sé réitithe agus tá tús curtha le próiseas eile.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	88	Tá.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	89	Sin í an fhadhb.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	90	Tá muid ag rá go bhfuil seans ann go bhfuilimid chun dul trí phróiseas pátrúnachta eile agus go léireodh an Foras Pátrúnachta-----
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	91	Go dtí seo?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	92	No, tá ceann á fhógairt chomh luath leis an tseachtain seo le haghaidh an 12 scoil nua seo. Glacfaimid páirt sa phróiseas sin agus léireoimid an t-éileamh ar oideachas lán-Ghaeilge, ach tá seans ann go léireoimid arís éileamh i measc 25% nó 26% de thuismitheoirí sna ceantair seo agus go mbeimid ag dul ar ais ag an Roinn nó ag an gCoimisinéir Teanga ag rá go bhfuil sé tar éis tarlú arís. Tá seans ann go mbeimid ag rá go ndearna an coimisinéir a imscrúdú agus a chuid moltaí, gur aontaigh an Roinn leis go raibh gá é a leasú, ach go bhfuil sé tar éis tarlú arís, b'fhéidir 12 uair.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	93	Tá Dún Laoghaire, Baile Pheiléid, agus Marino i gceist. I ndeireadh na dála, chuaigh an foras chuig an gCoimisinéir Teanga maidir le ceann amháin acu.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	94	Chuaigh.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	95	Tuigim. Tháinig mé gan cóip den cheist a chuir mé. B'fhéidir go bhfuil sé ag na finnéithe. Fuair mé freagra a dúirt go raibh an próiseas oscailte agus go raibh deis ag an bhforas cur isteach, ach tá na finnéithe ag rá go bhfuiltear fós ag cur isteach faoin seanchóras atá bunaithe ar líon na dtuismitheoirí ar mhian leo Béarla nó Gaeilge.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	96	Tá.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	97	Maidir le céatadáin, níl a fhios agam ar chuir an Teachta Moynihan an cheist seo. Nuair a d'éirigh leis an bhforas, cén céatadán a bhí i gceist?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	98	Nuair a d'éirigh linn i mBaile an Chollaigh, fuaireamar 52%. I mBaile na nGabhar in 2016 fuaireamar 46%.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	99	Ní fhaca mé sin cheana. Tá sé agam anseo.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	100	I dTeach na Giúise fuaireamar 16%, ach ba léiriú an-tapaidh é. Is é an pointe atá leis ná go mbreathnaímid ar na ceantair agus ar gach próiseas pátrúnachta ar ghlacamar páirt ann. Arís agus arís eile faighimid 26% ar an meán thar an rud ar fad. Tagann sé sin le taighde an ESRI. Is é an pointe atáimid á dhéanamh ná go bhfuil an meán éileamh thart ar 25%. Tá sé sin léirithe againn agus ag an ESRI. Mar sin ba cheart breathnú roimh ré ar na ceantair agus an cheist a chur an bhfuil Gaelscoil ann agus an bhfuil 25% de scoileanna ina nGaelscoileanna. Tá sé soiléir nach bhfuil.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	101	Tá an ceann atá ag bun an liosta inár gcur i láthair, baile Chill Dara, suntasach mar is comórtas é sin a chailleamar ar dtús. Fuair Educate Together an scoil an bhliain roimh ré. Feictear ansin gur osclaíomar an scoil an bhliain ina dhiaidh sin. Bronnadh an scoil sin orainn gan chomórtas mar gheall ar an éileamh a bhí cruthaithe. Mar a fheictear sa chur i láthair, chruthaíomar 31% sa chéad chomórtas. Ní hé nach féidir an Roinn é seo a chur in áireamh. Tá sé déanta aici cheana féin. I ndáiríre is é sin an rud atá ar iarraidh againn. Nuair a chruthaímid éileamh trí chomórtas, ba chóir go mbeadh bunaithe sa chomórtas córas chun suntas a thabhairt don éileamh má tá céatadán áirithe i gceist. Tá sé déanta cheana féin. Tá feasacht cruthaithe cheana féin againn.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	102	An raibh an foras os comhair an Chomhchoiste um Oideachas agus Scileanna?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	103	Bhí.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	104	Maidir leis an bpointe seo?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	105	Ní raibh deis againn fós, tar éis chinneadh an Coimisinéir Teanga, an cás a chur mar a bhfuilimid á chur os comhair an choiste seo inniu. Tá mé ag ceapadh go bhfuil riachtanas leis freisin.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	106	Tá Cathaoirleach an choiste sin curtha ar an eolas againn. Chuir mise ar an eolas í, mar a tharlaíonn. Tá a fhios aici.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	107	Tá cara sa chúirt ag an bhforas.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	108	Tá súil againn go bhfuil go leor cairde sa chúirt againn.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	109	Tá sé ar intinn ag an bhforas é sin a dhéanamh.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	110	Tá.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	111	Go maith. An bhfuil rud faoi leith ag teastáil ón gcoiste seo?
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	112	I ndáiríre ceapaimid go bhfuil an coiste seo freagrach as agus ag plé leis an nGaeilge, cur chun cinn na Gaeilge agus an Ghaeltacht, agus gach a mbaineann léi. Feictear dom go bhfuil cur chun cinn na Gaeilge sáite sna Gaelscoileanna agus san oideachas lán-Ghaeilge. Go minic feicimid, agus feictear sa daonáireamh freisin, nuair a bhunaítear scoileanna lán-Ghaeilge i gceantar, go bhfeidhmíonn siad mar ghríosú don phobal an Ghaeilge a labhairt. Tosaíonn tuismitheoirí ag dul ar ranganna Gaeilge agus tugtar aird an phobail agus an cheantair don Ghaeilge. Go minic as bunscoileanna lán-Ghaeilge fásann scoil lán-Ghaeilge ag an dara leibhéal. Is sampla maith de seo é Cill Dara. Le 20 bliain anuas tá scoileanna lán-Ghaeilge ag an mbunleibhéal bunaithe ag an bhForas Pátrúnachta i gceantar Chill Dara. As sin, d'oscail muid Gaelcholáiste in 2003. Táimid ag tuar go mbeidh suas le 500 dalta ag freastal ar an nGaelcholáiste sin faoi cheann dhá ná trí bliana eile. Fuarthas sa daonáireamh go raibh ardú suntasach ar líon na gcainteoirí laethúla taobh amuigh den chóras oideachais i gCill Dara. Is borradh sa Ghaeilge é sin atá ag teacht ó thuismitheoirí agus ó dhaoine ar an talamh. Níl sé ag teacht mar chuid de pholasaí Stáit. B'fhéidir go bhfuil sé ag troid ina choinne uaireanta. Feicimid go bhfuil sé riachtanach go dtacódh an Stát leis. Is as an nGaeltacht mé féin agus tá sí fíorthábhachtach. Teastaíonn tacaíocht ón nGaeltacht. Tá sé sin ag tarlú tríd an aonad um oideachas lán-Ghaeilge sa Roinn Oideachais agus Scileanna ach is gá plean den Ghaelscolaíocht taobh amuigh den Ghaeltacht agus is gá tacaíocht do sin chomh maith céanna.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	113	An bhfuil aon cheist eile? Gabhaim míle buíochas as sin. Bhí sé an-chabhrach. Is ábhar deacair é agus bhí an cur i láthair thar a bheith soiléir.Tá sé i bhfad níos éasca é a thuiscint.
#	unknown-#-party	unknown-#-dob	unknown-#-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	114	Gabhaim buíochas leis an gCathaoirleach.
#CatherineConnolly	unknown-#CatherineConnolly-party	unknown-#CatherineConnolly-dob	unknown-#CatherineConnolly-constituency	speech	unkown-language	2018-12-04 00:00:00	Craoltóireacht Raidió agus an Ghaeilge: Plé	115	Beidh seisiún príobháideach againn anois.
